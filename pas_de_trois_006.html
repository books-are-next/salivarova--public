<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Pas de trois</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Zdena Salivarová: Pas de trois">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Pas de trois">
    <meta property="og:title" content="Pas de trois">
    <meta property="og:type" content="book">
    <meta property="og:book:author" content="Zdena Salivarová">
    <meta property="twitter:title" content="Zdena Salivarová: Pas de trois">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./pas_de_trois_005.html">
    <link rel="next" href="./about.html">
    <meta name="nb-order" content="2">
    <link rel="self" href="pas_de_trois_006.html">
    <meta name="nb-identifier" content="salivarova-pas-de-trois-e070fe8">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="12376" data-nb-chars="74938">
    <nav role="doc-toc">
      <ul class="plain section">
        <li><a href="pas_de_trois_005.html">Věnování</a></li>
        <li><a href="pas_de_trois_006.html">Pas de trois</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pas_de_trois_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="hidden-title chunk" data-nb-ref-number="1" data-nb-words="0" data-nb-chars="0"></h1>
        <section>
          <blockquote class="chunk" data-nb-ref-number="2" data-nb-words="0" data-nb-chars="0"></blockquote>
          <blockquote class="chunk" data-nb-ref-number="3" data-nb-words="0" data-nb-chars="0"></blockquote>
          <blockquote class="chunk" data-nb-ref-number="4" data-nb-words="0" data-nb-chars="0"></blockquote>
          <blockquote class="chunk" data-nb-ref-number="5" data-nb-words="5" data-nb-chars="37"><span class="idea" data-nb-ref-number="1" id="idea1" data-nb-words="5" data-nb-chars="37"><p>Bože, jak tanečnice milují sladkosti!</p></span></blockquote>
        </section>
        <section>
          <p class="chunk" data-nb-ref-number="6" data-nb-words="172" data-nb-chars="1043"><span class="idea" data-nb-ref-number="2" id="idea2" data-nb-words="172" data-nb-chars="1043">Ester vběhla zadním vchodem do&nbsp;divadla a&nbsp;brala schody po&nbsp;dvou. Ještě měla tři minuty čas shodit kabát a&nbsp;šaty, opatrně stáhnout drahé silonky a&nbsp;vklouznout do&nbsp;trikotu, který včera ve&nbsp;spěchu hodila pod židli. Ještě byl zpocený a&nbsp;Ester se&nbsp;ušklíbla. Ale co, stejně nás zase bude honit do&nbsp;umdlení, večer si&nbsp;ho&nbsp;přeperu. Dnes neměla rande, nebude muset pospíchat, aby vyběhla z&nbsp;divadla první, aby unikla zvědavým očím a&nbsp;naskočila do&nbsp;Petrovy modré oktávie za&nbsp;rohem. Dnes byl opět trénink od&nbsp;půl deváté, utíkala chodbou a&nbsp;po cestě si&nbsp;spínala rozevláté vlasy do&nbsp;drdůlku na&nbsp;temeni. Holky už&nbsp;stály u&nbsp;tyče a&nbsp;rozcvičovaly se. Přiřadila se&nbsp;k&nbsp;nim, zadýchaná, podařilo se&nbsp;jí&nbsp;proklouznout nepozorovaně, paní profesorka Šimková se&nbsp;právě domlouvala s&nbsp;korepetitorem a&nbsp;stála zády ke&nbsp;dveřím. Rychle začala cvičit, propínala nárty, protahovala zádové svaly, ukláněla se&nbsp;hloub a&nbsp;hloub do&nbsp;stran a&nbsp;tělo měla bolavé. Sálem projel hlas, ječivý a&nbsp;přísný a&nbsp;nastala čtyřhodinová drezúra s&nbsp;krátkou pauzou na&nbsp;napití, na&nbsp;relaxaci namáhaných svalů, cigaretu anebo trysk na&nbsp;záchod.</span></p>
          <p class="chunk" data-nb-ref-number="7" data-nb-words="249" data-nb-chars="1487"><span class="idea" data-nb-ref-number="3" id="idea3" data-nb-words="249" data-nb-chars="1487">„Raz a&nbsp;dva a&nbsp;tři a&nbsp;čtyři,“ hlas počítal tiše, téměř laskavě, klavír klinkal melodii denní a&nbsp;stejnou a&nbsp;ohranou jako etudy Bayerovy školy hry klavírní. „Raz a&nbsp;dva a&nbsp;tři a&nbsp;čtyři, neprošlapuj tak do&nbsp;pat, Helgo, pak naříkáš, že&nbsp;máš lejtka jako džbány, á&nbsp;dva á&nbsp;tři, kdo tě&nbsp;tohle učil, prokristapána!“ hlas vyjel do&nbsp;výšky, zlobila se, nikdo jiný Helgu ani ostatní děvčata neučil, odchovala si&nbsp;je&nbsp;od&nbsp;prvního ročníku konzervatoře, tenkrát ještě byly hubeňoučké a&nbsp;nemotorné, bože, čas tak utíká, dnes jsou z&nbsp;nich už&nbsp;mladé ženy na&nbsp;vdávání. Pro nově založené divadlo Pokrok vybrala ze&nbsp;své líhně právě tyhle tři, nadané a&nbsp;pilné, tvořily půvabnou trojici výrazně odlišných zjevů, bude se&nbsp;jí&nbsp;s&nbsp;nimi dobře pracovat, myslela si&nbsp;tenkrát (a nemýlila se), jsou soustředěné jen a&nbsp;jen na&nbsp;své (nevděčné, a&nbsp;přesto nejkrásnější ze&nbsp;všech) umění, a&nbsp;přitom stále ještě mladinké a&nbsp;nevinné (mýlila se), aby se&nbsp;daly rozptylovat milostnými pletkami anebo proboha pitím a&nbsp;zhýralostmi, jež někdy, bohužel, umělce na&nbsp;cestě životem (zejména divadelním) potkávají. Držela je&nbsp;zkrátka, vedla jejich první profesionální kroky železnou rukou, kázeň a&nbsp;píle kombinovaná s&nbsp;talentem a&nbsp;půvabem, to&nbsp;je&nbsp;základ, na&nbsp;němž stavěla. Místo šéfky baletu jí&nbsp;nabídlo ministerstvo kultury, její pedagogická sláva už&nbsp;dávno přesáhla dávnou a&nbsp;tak rychle uplynulou kariéru primabaleríny. Přeladila hlas do&nbsp;měkkého rejstříku a&nbsp;počítala dál a&nbsp;neúnavně: „Raz a&nbsp;dva a&nbsp;tři a&nbsp;čtyři á&nbsp;dva á&nbsp;tři, zvolna, demi-plié a&nbsp;obrat a&nbsp;nalevo raz a&nbsp;dva a&nbsp;tři a&nbsp;čtyři…“</span></p>
          <p class="chunk" data-nb-ref-number="8" data-nb-words="57" data-nb-chars="351"><span class="idea" data-nb-ref-number="4" id="idea4" data-nb-words="57" data-nb-chars="351">Ester se&nbsp;pohybovala mechanicky, rozcvička byla denně stejná, nemohla se&nbsp;soustředit na&nbsp;práci jednotlivých svalů a&nbsp;kontrolovat ji&nbsp;mozkem, jenž byl dnes tolik ospalý, nejraději by&nbsp;se&nbsp;stočila do&nbsp;rohu na&nbsp;žíněnky a&nbsp;spala a&nbsp;snila, při každém pomyšlení na&nbsp;uplynulých dvanáct hodin se&nbsp;jí&nbsp;po&nbsp;těle rozlévalo blaho a&nbsp;mozek se&nbsp;koupal ve&nbsp;slastné mlze zamilovanosti.</span></p>
          <p class="chunk" data-nb-ref-number="9" data-nb-words="172" data-nb-chars="1148"><span class="idea" data-nb-ref-number="5" id="idea5" data-nb-words="172" data-nb-chars="1148">Chodíval do&nbsp;divadelního klubu, jemuž říkali Kajuta. Byl jako lodní kajuta s&nbsp;kašírovanými kulatými okénky a&nbsp;potetovaným panem Vejmelkou, který kdysi sloužil u&nbsp;pražské paroplavby. Divadlo Pokrok bylo miláčkem a&nbsp;ochraňovaným mládětem ministra kultury a&nbsp;jeho úřednictva. S&nbsp;myšlenkou založit mladou experimentální scénu, angažovat do&nbsp;ní&nbsp;začínající umělce, dosud nedotčené manýrami a&nbsp;cynismem, jež, žel, tak často lze potkat v&nbsp;tradičně profesionálních divadlech s&nbsp;ustáleným repertoárem. Petr sem chodíval často, jednak z&nbsp;pověření své funkce na&nbsp;ministerstvu, jednak proto, že&nbsp;miloval to&nbsp;ovzduší, pohled na&nbsp;bezelstné mládí, pěstěná těla tanečnic, které už&nbsp;trochu znal a&nbsp;rád si&nbsp;s&nbsp;nimi povídal a&nbsp;ještě raději naslouchal těm rozkošným zobáčkům, ať&nbsp;štěbetaly o&nbsp;čemkoliv. Ten večer zašel do&nbsp;Kajuty a&nbsp;přisedl k&nbsp;blondýnce, jež seděla u&nbsp;baru a&nbsp;námořník Vejmelka jí&nbsp;naléval limonádu. Rozhovořil se&nbsp;temným hlasem o&nbsp;zdařilosti dnešního představení, o&nbsp;profesionální úrovni, na&nbsp;niž se&nbsp;v&nbsp;tak krátké době kolektiv vyšvihl, o&nbsp;půvabu dívek, z&nbsp;nichž Ester je&nbsp;nejpůvabnější a&nbsp;technicky nejvyspělejší. Vnímavá a&nbsp;ctižádostivá dušička se&nbsp;jí&nbsp;zachvěla jako okvětní lístek leknínu.</span></p>
          <p class="chunk" data-nb-ref-number="10" data-nb-words="11" data-nb-chars="78"><span class="idea" data-nb-ref-number="6" id="idea6" data-nb-words="11" data-nb-chars="78">„Opravdu si&nbsp;to&nbsp;myslíte, soudruhu náměstku?“ pravila hláskem utkaným z&nbsp;hedvábí.</span></p>
          <p class="chunk" data-nb-ref-number="11" data-nb-words="40" data-nb-chars="239"><span class="idea" data-nb-ref-number="7" id="idea7" data-nb-words="40" data-nb-chars="239">„Petr,“ usmál se&nbsp;na&nbsp;ni&nbsp;chrupem bez poskvrnky a&nbsp;dodal skoro neslyšně, ale o&nbsp;to vřeleji: „Říkejte mi&nbsp;Petře, Ester, prosím.“ Pohladil ji&nbsp;prstem po&nbsp;hřbetu ruky, jež svírala sklenici, a&nbsp;dodal ještě tišeji: „Pokud to&nbsp;ovšem nebude na&nbsp;veřejnosti.“</span></p>
          <p class="chunk" data-nb-ref-number="12" data-nb-words="20" data-nb-chars="105"><span class="idea" data-nb-ref-number="8" id="idea8" data-nb-words="20" data-nb-chars="105">„Ano, Petře,“ špitla a&nbsp;nejraději by&nbsp;mu&nbsp;položila hlavu na&nbsp;rameno. Cítil to&nbsp;a&nbsp;nabídl jí, že&nbsp;ji&nbsp;odveze domů.</span></p>
          <p class="chunk" data-nb-ref-number="13" data-nb-words="53" data-nb-chars="329"><span class="idea" data-nb-ref-number="9" id="idea9" data-nb-words="53" data-nb-chars="329">Od&nbsp;té&nbsp;chvíle prožívala sen, z&nbsp;něhož se&nbsp;probouzela jen na&nbsp;okamžik a&nbsp;nerada. Petr Pinkas, psala si&nbsp;prstem po&nbsp;zrcadle a&nbsp;jméno jí&nbsp;připadalo jako z&nbsp;romantického příběhu, jako z&nbsp;nějaké středověké balady, jichž znala mnoho nazpaměť. Netušila však pravý středověký význam Petrova příjmení, byla mladinká a&nbsp;všímala si&nbsp;jenom krásných věcí.</span></p>
          <p class="chunk" data-nb-ref-number="14" data-nb-words="164" data-nb-chars="999"><span class="idea" data-nb-ref-number="10" id="idea10" data-nb-words="164" data-nb-chars="999">Přicházel stále častěji a&nbsp;odvážel ji&nbsp;modrou oktávií domů, těch krásných večerů a&nbsp;nesmělých sbližování, které se&nbsp;minulé noci tak romanticky naplnily. Odvezl ji&nbsp;na&nbsp;Hubertus, všechno bylo decentní, číšníci se&nbsp;diskrétně usmívali, znali Petra dobře, měl ve&nbsp;svém povolání na&nbsp;ministerstvu kultury spoustu společenských povinností, hodně cestoval a&nbsp;hostil kulturní delegace spřátelených zemí. Doby dělnických halen a&nbsp;pulovrů se&nbsp;záplatami naštěstí už&nbsp;minuly, Petr je&nbsp;nenáviděl, nastal konečně čas elegance a&nbsp;všeho, co&nbsp;s&nbsp;ní souvisí. Petr měl rád hezké věci a&nbsp;dovedl si&nbsp;jich vážit. Ester byla ten večer obzvlášť krásná, tančili a&nbsp;večeřeli (srbské ražniči a&nbsp;dvě láhve Cuvée des Saints Pères a&nbsp;banánové purrée s&nbsp;mandlemi, Petr si&nbsp;potrpěl na&nbsp;bezvadnou formu) a&nbsp;pak ji&nbsp;odvedl do&nbsp;pokoje, který taktně rezervoval den předtím. Daroval jí&nbsp;láhev parfému Chat Noir, miloval tu&nbsp;vůni a&nbsp;naléhal, aby jinou nepoužívala. Voněla jí&nbsp;i&nbsp;teď, polila si&nbsp;s&nbsp;ní ráno skráně i&nbsp;podpaží a&nbsp;ta vůně jako by&nbsp;ji&nbsp;unášela o&nbsp;dvanáct hodin zpět.</span></p>
          <p class="chunk" data-nb-ref-number="15" data-nb-words="25" data-nb-chars="136"><span class="idea" data-nb-ref-number="11" id="idea11" data-nb-words="25" data-nb-chars="136">„Ester,“ zařízlo se&nbsp;jí&nbsp;do&nbsp;snu, šéfka už&nbsp;zase křičela vysokým hlasem a&nbsp;přiběhla k&nbsp;ní: „Levá je&nbsp;tady, pravá tady. Soustřeď se, prosím tě!“</span></p>
          <p class="chunk" data-nb-ref-number="16" data-nb-words="32" data-nb-chars="159"><span class="idea" data-nb-ref-number="12" id="idea12" data-nb-words="32" data-nb-chars="159">A&nbsp;znovu raz a&nbsp;dva a&nbsp;tři a&nbsp;vlevo, raz a&nbsp;dva a&nbsp;tři a&nbsp;vpravo, nemohla se&nbsp;dočkat poledne, po&nbsp;obědě si&nbsp;zdřímne, aby na&nbsp;večerním představení podala zase dobrý výkon.</span></p>
          <p class="chunk" data-nb-ref-number="17" data-nb-words="162" data-nb-chars="1071"><span class="idea" data-nb-ref-number="13" id="idea13" data-nb-words="162" data-nb-chars="1071">Stála s&nbsp;Helgou a&nbsp;s&nbsp;Karlou na&nbsp;scéně za&nbsp;staženou oponou, dole v&nbsp;díře (ano, v&nbsp;díře, žádný profesionál neřekne orchestřiště) doznívala předehra a&nbsp;cimbálová muzika na&nbsp;jevišti pozdvihla nástroje, s&nbsp;posledním akordem orchestru nasadila stylizovaný čardášový rytmus a&nbsp;opona šla nahoru. První jednání muzikálu otevřely tři sólistky, pýcha a&nbsp;uspokojení paní profesorky Šimkové. Utvořily kroužek a&nbsp;v&nbsp;záklonu se&nbsp;otáčely kolem hrdinného tenora Jáno Zbána představujícího Ferdiše, hrdinu Větrů na&nbsp;horách. Těly a&nbsp;vlajícími chitóny měly dívky tvořit okvětní lístky kolem pestíku mohutného Zbánova těla, režisérovi záleželo hlavně na&nbsp;tom, aby jim pěkně vlály rozpuštěné vlasy a&nbsp;sukně a&nbsp;pro zdokonalení efektu na&nbsp;ně&nbsp;pouštěli prudký proud vzduchu z&nbsp;větráku ukrytého v&nbsp;otvoru podlahy. Živý kvítek měl symbolizovat čistotu a&nbsp;bezúkladnost mládí, rozevlátého a&nbsp;hravého věku lidské nevinnosti. Dívky kroužily kolem Ferdiše po&nbsp;dobu šedesáti osmi taktů a&nbsp;na trylek klarinetisty se&nbsp;rozprchly do&nbsp;stran. Ferdiš se&nbsp;ocitl sám uprostřed scény a&nbsp;nasadil furiantskou vstupní árii dlouhým ej&nbsp;na&nbsp;vysokém cé:</span></p>
        </section>
        <section>
          <p class="chunk" data-nb-ref-number="18" data-nb-words="16" data-nb-chars="69"><em><span class="idea" data-nb-ref-number="14" id="idea14" data-nb-words="3" data-nb-chars="16">Ej frajerky bílé<br></span>
<span class="idea" data-nb-ref-number="15" id="idea15" data-nb-words="5" data-nb-chars="19">co&nbsp;že&nbsp;jste mně milé<br></span>
<span class="idea" data-nb-ref-number="16" id="idea16" data-nb-words="6" data-nb-chars="25">kterú z&nbsp;vás si&nbsp;vybrat mám<br></span>
<span class="idea" data-nb-ref-number="17" id="idea17" data-nb-words="2" data-nb-chars="9">nevím sám</span></em></p>
        </section>
        <section>
          <p class="chunk" data-nb-ref-number="19" data-nb-words="178" data-nb-chars="1239"><span class="idea" data-nb-ref-number="18" id="idea18" data-nb-words="178" data-nb-chars="1239">Cílem divadla Pokrok byla nejen snaha připravit dorost pro tradiční profesionální divadla, a&nbsp;tak je&nbsp;omlazovat a&nbsp;ozdravovat, ale vychovávat i&nbsp;prostého diváka, tříbit a&nbsp;zjemňovat jeho vkus mnohde bohužel ještě narušený pozůstatky dekadentního měšťáckého umění a&nbsp;jazzu. Pro tento účel visel též nad jevištěm, vysoko u&nbsp;stropu, veliký nápis NEBOJTE SE&nbsp;UMĚNÍ, povzbuzující i&nbsp;nejprostší a&nbsp;nejskromnější spotřebitele nové a&nbsp;důsledně ozdravované kultury. Autorem sloganu byl ředitel divadla Kostrozhryz; starý a&nbsp;osvědčený příslušník předválečné proletářské avantgardy. Kromě funkce pedagogické mělo divadlo také funkci experimentální scény a&nbsp;muzikál Větry na&nbsp;horách experimentálně spojoval klasické a&nbsp;folkloristické prvky naší národní kulturní tradice. Větry na&nbsp;horách však bohužel byl (ach, bohužel i&nbsp;zde, v&nbsp;tomto mladém a&nbsp;nezkaženém prostředí) titul jako stvořený pro parafráze a&nbsp;pitvoření, a&nbsp;stejně tak (ach, bohužel) i&nbsp;samo jméno divadla Pokrok. Hudebníci, známí smyslem pro humor hrubšího ražení, sestavili pro název muzikálu dlouhý seznam variant a&nbsp;tajně chystali vylosování nejlepší. (Leč takovýmto šprýmům netřeba věnovat příliš mnoho pozornosti, leda později a&nbsp;co možná stručně.) Oč&nbsp;vlastně jde v&nbsp;muzikálu, na&nbsp;jehož titul se&nbsp;pořádá soutěž?</span></p>
          <p class="chunk" data-nb-ref-number="20" data-nb-words="172" data-nb-chars="1126"><span class="idea" data-nb-ref-number="19" id="idea19" data-nb-words="172" data-nb-chars="1126">Ferdiš je&nbsp;dobrosrdečný, avšak trochu nemotorný traktorista. Miluje všechny tři dívky a&nbsp;nemůže se&nbsp;rozhodnout, kterou by&nbsp;si&nbsp;vybral. Dívky ho&nbsp;pokoušejí, škádlí, žádná to&nbsp;s&nbsp;ním nemyslí vážně. Konečně se&nbsp;Ferdiš rozhodne, vystrojí svatbu a&nbsp;k&nbsp;obřadu se&nbsp;dostaví všechny tři ustrojené k&nbsp;nerozeznání. Ferdiš je&nbsp;zmaten, zoufá si, neví, která je&nbsp;která, dívky na&nbsp;něj tím více dorážejí, pohrávají si&nbsp;s&nbsp;ním, vysmívají se&nbsp;mu, dokud Ferdiš zahanbeně neprchne ze&nbsp;svatební síně. Pak se&nbsp;teprve rozvíří pravá vesnická veselice, přijme do&nbsp;svého víru i&nbsp;ponaučeného nemotoru a&nbsp;roztančenou scénu pomalu přikrývá opona. Folkloristické prvky dodávaly muzikálu lidovosti, klasické pak dosvědčovaly, jak si&nbsp;vážíme kulturního odkazu našich předků, z&nbsp;něhož umíme čerpat zdravé a&nbsp;správné tradice a&nbsp;aplikovat je&nbsp;na&nbsp;náš současný život. V&nbsp;tanečním projevu se&nbsp;též oba prvky umně prohnaly, tanečnice školené v&nbsp;klasickém baletu tančily čardáš na&nbsp;špičkách, zatímco Ferdiše obuli do&nbsp;dřeváků a&nbsp;narežírovali mu&nbsp;nerytmické dupání, aby tak byla podtržena jeho dobrotivá nemotornost. Sbor vesničanů v&nbsp;pozadí tančil skupinový tanec v&nbsp;choreografii čerpající z&nbsp;české besedy.</span></p>
        </section>
        <section>
          <p class="chunk" data-nb-ref-number="21" data-nb-words="106" data-nb-chars="676"><span class="idea" data-nb-ref-number="20" id="idea20" data-nb-words="106" data-nb-chars="676">Ester si&nbsp;zkoušela, jak jí&nbsp;jednou půjde nový podpis, Ester Pinkasová, čmárala prstem po&nbsp;skle, Petr a&nbsp;Ester, neuvěřitelně krásná kombinace jmen, zněla jí&nbsp;téměř vznešeně jako Pyramus a&nbsp;Thysbé, musí být trpělivá, Petr nemá šťastné manželství (ne, nemá, jakkoli to&nbsp;zní banálně a&nbsp;ošuměle), jeho manželka Milena mu&nbsp;prostě nerozumí. „Žijeme vedle sebe, ale jsme si&nbsp;cizí,“ říkával a&nbsp;pomýšlel na&nbsp;rozvod. Není však vhodná doba, Petr má&nbsp;kariéru teprve před sebou, neurovnané rodinné poměry by&nbsp;ji&nbsp;mohly snadno ohrozit, musí se&nbsp;před soudruhy na&nbsp;ministerstvu přetvařovat (jistěže jen v&nbsp;tomto smyslu) a&nbsp;ještě nějaký čas setrvat v&nbsp;roli vyrovnaného a&nbsp;spořádaného představitele naší společnosti.</span></p>
          <p class="chunk" data-nb-ref-number="22" data-nb-words="125" data-nb-chars="696"><span class="idea" data-nb-ref-number="21" id="idea21" data-nb-words="125" data-nb-chars="696">„Co se&nbsp;děje?“ zeptala se&nbsp;Karla a&nbsp;Ester rychle smazala čmáry na&nbsp;zrcadle. Bylo to&nbsp;její tajemství a&nbsp;Karla, ač&nbsp;je&nbsp;dobrá kamarádka, o&nbsp;něm zatím nesmí vědět, Petr je&nbsp;společensky příliš angažovaný člověk a&nbsp;v&nbsp;divadle není radno se&nbsp;svěřovat. Petr občas přicházel do&nbsp;Kajuty i&nbsp;ve dne, jen aby ji&nbsp;viděl, jen aby mohl poslat úsměv, jehož význam chápou jenom oni dva, baví se&nbsp;i&nbsp;s&nbsp;Helgou i&nbsp;s&nbsp;Karlou, ale Ester nežárlí, drží se&nbsp;stranou se&nbsp;svým sladkým tajemstvím. Na&nbsp;milostná setkání o&nbsp;samotě si&nbsp;vyhradili pátky, to&nbsp;pro ostatní svět bývají na&nbsp;ministerstvu noční porady, jimž musí Petr přisedat, pro Ester jediný den v&nbsp;týdnu, který zaručoval, že&nbsp;se&nbsp;nebude muset vzdálit služebně z&nbsp;Prahy jako tak často v&nbsp;jiné dny.</span></p>
          <p class="chunk" data-nb-ref-number="23" data-nb-words="13" data-nb-chars="71"><span class="idea" data-nb-ref-number="22" id="idea22" data-nb-words="13" data-nb-chars="71">„Nic se&nbsp;neděje,“ usmála se&nbsp;Ester úsměvem, který říkal, že&nbsp;se&nbsp;něco děje.</span></p>
          <p class="chunk" data-nb-ref-number="24" data-nb-words="6" data-nb-chars="35"><span class="idea" data-nb-ref-number="23" id="idea23" data-nb-words="6" data-nb-chars="35">„Nekecej, to&nbsp;bych tě&nbsp;nesměla znát.“</span></p>
          <p class="chunk" data-nb-ref-number="25" data-nb-words="2" data-nb-chars="14"><span class="idea" data-nb-ref-number="24" id="idea24" data-nb-words="2" data-nb-chars="14">„Opravdu nic.“</span></p>
          <p class="chunk" data-nb-ref-number="26" data-nb-words="29" data-nb-chars="176"><span class="idea" data-nb-ref-number="25" id="idea25" data-nb-words="29" data-nb-chars="176">„Už jsi zase do&nbsp;někoho beznadějně udělaná, viď?“ Jestliže Esteřin hlas byl upředen z&nbsp;hedvábí, Karlin, jako pevná pytlovina, byl utkán z&nbsp;konopí. „Mrkvajze už&nbsp;si&nbsp;pustila k&nbsp;vodě?“</span></p>
          <p class="chunk" data-nb-ref-number="27" data-nb-words="41" data-nb-chars="263"><span class="idea" data-nb-ref-number="26" id="idea26" data-nb-words="41" data-nb-chars="263">„Dávno,“ mávla Ester rukou. Dávno, dávno, už&nbsp;zapomněla na&nbsp;klavíristu Mrkvičku, s&nbsp;nímž chodila ještě před několika týdny. Zklamal ji. Nebyl zdaleka tak něžný a&nbsp;jemný jako Petr. Ach, s&nbsp;Petrem nelze nikoho srovnávat. Petr Pinkas, její jediná veliká momentální láska.</span></p>
          <p class="chunk" data-nb-ref-number="28" data-nb-words="7" data-nb-chars="46"><span class="idea" data-nb-ref-number="27" id="idea27" data-nb-words="7" data-nb-chars="46">„Jakej je?“ zvídala Karla. „Myslim v&nbsp;posteli.“</span></p>
          <p class="chunk" data-nb-ref-number="29" data-nb-words="20" data-nb-chars="119"><span class="idea" data-nb-ref-number="28" id="idea28" data-nb-words="20" data-nb-chars="119">„Ty seš, víš.“ Ester odmítla pokračovat v&nbsp;rozhovoru. O&nbsp;takových věcech se&nbsp;nemluví. O&nbsp;takových věcech se&nbsp;smí pouze snít.</span></p>
          <p class="chunk" data-nb-ref-number="30" data-nb-words="32" data-nb-chars="212"><span class="idea" data-nb-ref-number="29" id="idea29" data-nb-words="32" data-nb-chars="212">„Dobrej?“ naléhala Karla bezostyšně. Ach, Karlo! Přeju ti, abys taky potkala lásku, opravdovou, ne&nbsp;jenom takovou kvůli zdraví, skutečný hluboký cit. Pak tě&nbsp;přejdou legrácky. Láska tě&nbsp;zušlechtí a&nbsp;zjemní a&nbsp;uklidní.</span></p>
          <p class="chunk" data-nb-ref-number="31" data-nb-words="6" data-nb-chars="40"><span class="idea" data-nb-ref-number="30" id="idea30" data-nb-words="6" data-nb-chars="40">Do&nbsp;dveří nakoukl bubeník Ferda Nesvadba.</span></p>
          <p class="chunk" data-nb-ref-number="32" data-nb-words="8" data-nb-chars="58"><span class="idea" data-nb-ref-number="31" id="idea31" data-nb-words="8" data-nb-chars="58">„Dámy, přijímám poslední přihlášky do&nbsp;soutěže. Máte něco?“</span></p>
          <p class="chunk" data-nb-ref-number="33" data-nb-words="9" data-nb-chars="54"><span class="idea" data-nb-ref-number="32" id="idea32" data-nb-words="9" data-nb-chars="54">„Já nehraju,“ řekla Ester. „Eště z&nbsp;toho bude průšvih.“</span></p>
          <p class="chunk" data-nb-ref-number="34" data-nb-words="6" data-nb-chars="45"><span class="idea" data-nb-ref-number="33" id="idea33" data-nb-words="6" data-nb-chars="45">„Neboj, Esterko, návrh můžeš podat anonymně.“</span></p>
          <p class="chunk" data-nb-ref-number="35" data-nb-words="15" data-nb-chars="93"><span class="idea" data-nb-ref-number="34" id="idea34" data-nb-words="15" data-nb-chars="93">Ester zavrtěla hlavou. Na&nbsp;sprosťárny ona není. A&nbsp;co jiného než sprosťárny mohou oni vymyslet.</span></p>
          <p class="chunk" data-nb-ref-number="36" data-nb-words="3" data-nb-chars="18"><span class="idea" data-nb-ref-number="35" id="idea35" data-nb-words="3" data-nb-chars="18">„Helgo, máš něco?“</span></p>
          <p class="chunk" data-nb-ref-number="37" data-nb-words="10" data-nb-chars="54"><span class="idea" data-nb-ref-number="36" id="idea36" data-nb-words="10" data-nb-chars="54">„Mám,“ zasmála se&nbsp;hihihi, „ale vono je&nbsp;to&nbsp;asi pitomý.“</span></p>
          <p class="chunk" data-nb-ref-number="38" data-nb-words="3" data-nb-chars="12"><span class="idea" data-nb-ref-number="37" id="idea37" data-nb-words="3" data-nb-chars="12">„Sem s&nbsp;tim.“</span></p>
          <p class="chunk" data-nb-ref-number="39" data-nb-words="12" data-nb-chars="70"><span class="idea" data-nb-ref-number="38" id="idea38" data-nb-words="12" data-nb-chars="70">Pošeptala mu&nbsp;variantu titulu Větry na&nbsp;horách a&nbsp;Nesvadba padl na&nbsp;židli.</span></p>
          <p class="chunk" data-nb-ref-number="40" data-nb-words="6" data-nb-chars="32"><span class="idea" data-nb-ref-number="39" id="idea39" data-nb-words="6" data-nb-chars="32">„Pitomý, až&nbsp;je&nbsp;to&nbsp;krásný,“ řekl.</span></p>
          <p class="chunk" data-nb-ref-number="41" data-nb-words="18" data-nb-chars="104"><span class="idea" data-nb-ref-number="40" id="idea40" data-nb-words="18" data-nb-chars="104">„Já ti&nbsp;říkala, že&nbsp;je&nbsp;to&nbsp;pitomý, já&nbsp;si&nbsp;nic nemůžu vymyslet,“ pravila smutně. „Mně nic vtipnýho nenapadá.“</span></p>
          <p class="chunk" data-nb-ref-number="42" data-nb-words="9" data-nb-chars="57"><span class="idea" data-nb-ref-number="41" id="idea41" data-nb-words="9" data-nb-chars="57">„To nevadí, Helgo, máš zase jiný přednosti,“ řekla Karla.</span></p>
          <p class="chunk" data-nb-ref-number="43" data-nb-words="10" data-nb-chars="65"><span class="idea" data-nb-ref-number="42" id="idea42" data-nb-words="10" data-nb-chars="65">„Nadýmání na&nbsp;horách,“ pravil Nesvadba. „Pitomý, až&nbsp;je&nbsp;to&nbsp;krásný.“</span></p>
          <p class="chunk" data-nb-ref-number="44" data-nb-words="9" data-nb-chars="59"><span class="idea" data-nb-ref-number="43" id="idea43" data-nb-words="9" data-nb-chars="59">„Bude z&nbsp;toho průšvih, že&nbsp;znevažujeme divadlo,“ řekla Ester.</span></p>
          <p class="chunk" data-nb-ref-number="45" data-nb-words="24" data-nb-chars="145"><span class="idea" data-nb-ref-number="44" id="idea44" data-nb-words="24" data-nb-chars="145">„Ano, Esterko,“ řekl Nesvadba. „My si&nbsp;neděláme legraci, my&nbsp;jen dotváříme, co&nbsp;ještě není dotvořený.“ Chtěl ji&nbsp;pohladit po&nbsp;tváři a&nbsp;Ester ho&nbsp;plácla.</span></p>
          <p class="chunk" data-nb-ref-number="46" data-nb-words="5" data-nb-chars="31"><span class="idea" data-nb-ref-number="45" id="idea45" data-nb-words="5" data-nb-chars="31">„Di pryč, musíme se&nbsp;převlíkat.“</span></p>
          <p class="chunk" data-nb-ref-number="47" data-nb-words="14" data-nb-chars="72"><span class="idea" data-nb-ref-number="46" id="idea46" data-nb-words="14" data-nb-chars="72">„Jen se&nbsp;převlíkej, Ester, mně to&nbsp;nevadí,“ řekl a&nbsp;znovu k&nbsp;ní vztáhl ruku.</span></p>
          <p class="chunk" data-nb-ref-number="48" data-nb-words="3" data-nb-chars="13"><span class="idea" data-nb-ref-number="47" id="idea47" data-nb-words="3" data-nb-chars="13">„Nech si&nbsp;to.“</span></p>
          <p class="chunk" data-nb-ref-number="49" data-nb-words="19" data-nb-chars="94"><span class="idea" data-nb-ref-number="48" id="idea48" data-nb-words="19" data-nb-chars="94">„Esterko! Vždyť já&nbsp;tě&nbsp;zbožňuju! Poď se&nbsp;mnou v&nbsp;neděli, dáme si&nbsp;buřty s&nbsp;cibulí a&nbsp;bude nám fajn.“</span></p>
          <p class="chunk" data-nb-ref-number="50" data-nb-words="2" data-nb-chars="10"><span class="idea" data-nb-ref-number="49" id="idea49" data-nb-words="2" data-nb-chars="10">„Di pryč.“</span></p>
          <p class="chunk" data-nb-ref-number="51" data-nb-words="33" data-nb-chars="186"><span class="idea" data-nb-ref-number="50" id="idea50" data-nb-words="33" data-nb-chars="186">„Jé,“ vyjekla Karla, „já mám inspiraci,“ a&nbsp;vyprskla ji&nbsp;Nesvadbovi do&nbsp;ucha. Nesvadba se&nbsp;popadl za&nbsp;břicho a&nbsp;vyletěl ze&nbsp;dveří. Za&nbsp;chvíli se&nbsp;z&nbsp;šatny muzikantů ozval řev a&nbsp;Ester se&nbsp;zamračila.</span></p>
        </section>
        <section>
          <p class="chunk" data-nb-ref-number="52" data-nb-words="72" data-nb-chars="470"><span class="idea" data-nb-ref-number="51" id="idea51" data-nb-words="72" data-nb-chars="470">Karla byla ospalá a&nbsp;měla kocovinu. Včera vypila příliš mnoho vína a&nbsp;přejedla se&nbsp;sladkostí. Ale nemůže prostě za&nbsp;to. Vidí-li dorty, je&nbsp;k&nbsp;ne­udržení. Večer byl bezvadný. Zavezl ji&nbsp;na&nbsp;Konopiště, večeřeli v&nbsp;zámecké restauraci (beef Stroganoff a&nbsp;čtyři láhve Mommessinu a&nbsp;mísu šlehačkových zákusků, které snědla všechny sama, tanečnice jsou úplně nemocné na&nbsp;sladkosti), v&nbsp;hotelovém křídle zámku rezervoval pokoj, nikdo se&nbsp;nic neptal, vedoucí hotelu se&nbsp;jenom diskrétně usmíval.</span></p>
          <p class="chunk" data-nb-ref-number="53" data-nb-words="34" data-nb-chars="219"><span class="idea" data-nb-ref-number="52" id="idea52" data-nb-words="34" data-nb-chars="219">„Karličko, vytoč víc nohy, musíš to&nbsp;cítit až&nbsp;do&nbsp;pat. Musíš mít pocit, jako by&nbsp;ses v&nbsp;dolní části trupu ce-lá-pěk-ně-roz-ví-ra-la.“ Profesorka předvedla cvik. „Znovu Karličko, víc, víc, ráz dolů, zvolna, cítíš to, cítíš?“</span></p>
          <p class="chunk" data-nb-ref-number="54" data-nb-words="17" data-nb-chars="101"><span class="idea" data-nb-ref-number="53" id="idea53" data-nb-words="17" data-nb-chars="101">„Ano, paní profesorko,“ hekla Karla a&nbsp;potichu dodala: „Sotva sem se&nbsp;zavřela, už&nbsp;se&nbsp;mám zas rozvírat.“</span></p>
          <p class="chunk" data-nb-ref-number="55" data-nb-words="9" data-nb-chars="52"><span class="idea" data-nb-ref-number="54" id="idea54" data-nb-words="9" data-nb-chars="52">„Hihihi,“ vyprskla Helga a&nbsp;dala si&nbsp;pěstičku na&nbsp;pusu.</span></p>
          <p class="chunk" data-nb-ref-number="56" data-nb-words="8" data-nb-chars="54"><span class="idea" data-nb-ref-number="55" id="idea55" data-nb-words="8" data-nb-chars="54">„Ticho děvčata! Cvičíme dolů, zvolna a&nbsp;nahoru zvolna…“</span></p>
          <p class="chunk" data-nb-ref-number="57" data-nb-words="34" data-nb-chars="183"><span class="idea" data-nb-ref-number="56" id="idea56" data-nb-words="34" data-nb-chars="183">Karla vzpomínala. Jak to&nbsp;všechno začalo v&nbsp;Kajutě, seděla po&nbsp;představení u&nbsp;baru a&nbsp;pan Vejmelka jí&nbsp;naléval rum. Přisedl si&nbsp;k&nbsp;ní, usmál se&nbsp;chrupem bez poskvrnky, zadíval se&nbsp;na&nbsp;ni&nbsp;a&nbsp;řekl:</span></p>
          <p class="chunk" data-nb-ref-number="58" data-nb-words="17" data-nb-chars="103"><span class="idea" data-nb-ref-number="57" id="idea57" data-nb-words="17" data-nb-chars="103">„Dnes bylo představení výborné, Karlo. Moc jste se&nbsp;mi&nbsp;líbila. Myslím, že&nbsp;jste na&nbsp;tom technicky skvěle.“</span></p>
          <p class="chunk" data-nb-ref-number="59" data-nb-words="3" data-nb-chars="24"><span class="idea" data-nb-ref-number="58" id="idea58" data-nb-words="3" data-nb-chars="24">„Fakt?“ zamávala řasami.</span></p>
          <p class="chunk" data-nb-ref-number="60" data-nb-words="4" data-nb-chars="31"><span class="idea" data-nb-ref-number="59" id="idea59" data-nb-words="4" data-nb-chars="31">„Fakt,“ neobratně ji&nbsp;napodobil.</span></p>
          <p class="chunk" data-nb-ref-number="61" data-nb-words="7" data-nb-chars="47"><span class="idea" data-nb-ref-number="60" id="idea60" data-nb-words="7" data-nb-chars="47">„Jen jestli to&nbsp;vopravdu tak myslíte, soudruhu.“</span></p>
          <p class="chunk" data-nb-ref-number="62" data-nb-words="14" data-nb-chars="83"><span class="idea" data-nb-ref-number="61" id="idea61" data-nb-words="14" data-nb-chars="83">„Petře,“ špitl jí&nbsp;do&nbsp;ucha. „Říkejte mi&nbsp;Petře. Pokud to&nbsp;ovšem nebude na&nbsp;veřejnosti.“</span></p>
          <p class="chunk" data-nb-ref-number="63" data-nb-words="2" data-nb-chars="9"><span class="idea" data-nb-ref-number="62" id="idea62" data-nb-words="2" data-nb-chars="9">„Tak jo.“</span></p>
          <p class="chunk" data-nb-ref-number="64" data-nb-words="44" data-nb-chars="269"><span class="idea" data-nb-ref-number="63" id="idea63" data-nb-words="44" data-nb-chars="269">V&nbsp;zrcadle za&nbsp;barovým pultem zahlédla holky. Seděly u&nbsp;stolu s&nbsp;muzikanty a&nbsp;naslouchaly, jak Ferda Nesvadba předčítá poslední návrhy do&nbsp;soutěže o&nbsp;nejlepší parafrázi titulu Větry na&nbsp;horách. Byla zvědavá, už&nbsp;už&nbsp;se&nbsp;k&nbsp;nim chtěla rozběhnout, ale Petrova ruka ji&nbsp;jemně zadržela.</span></p>
          <p class="chunk" data-nb-ref-number="65" data-nb-words="3" data-nb-chars="23"><span class="idea" data-nb-ref-number="64" id="idea64" data-nb-words="3" data-nb-chars="23">„Nechoďte pryč. Karlo.“</span></p>
          <p class="chunk" data-nb-ref-number="66" data-nb-words="14" data-nb-chars="91"><span class="idea" data-nb-ref-number="65" id="idea65" data-nb-words="14" data-nb-chars="91">Nešla. Však o&nbsp;soutěž nepřijde. Zachytila Esteřin pohled a&nbsp;úsměv. Petr Ester vesele pokynul.</span></p>
          <p class="chunk" data-nb-ref-number="67" data-nb-words="8" data-nb-chars="55"><span class="idea" data-nb-ref-number="66" id="idea66" data-nb-words="8" data-nb-chars="55">„Roztomilé děvče,“ řekl, „ještě trochu moc dětská, že?“</span></p>
          <p class="chunk" data-nb-ref-number="68" data-nb-words="1" data-nb-chars="9"><span class="idea" data-nb-ref-number="67" id="idea67" data-nb-words="1" data-nb-chars="9">„Dětská?“</span></p>
          <p class="chunk" data-nb-ref-number="69" data-nb-words="4" data-nb-chars="21"><span class="idea" data-nb-ref-number="68" id="idea68" data-nb-words="4" data-nb-chars="21">„No nic,“ mávl rukou.</span></p>
          <p class="chunk" data-nb-ref-number="70" data-nb-words="35" data-nb-chars="213"><span class="idea" data-nb-ref-number="69" id="idea69" data-nb-words="35" data-nb-chars="213">Odvezl ji&nbsp;domů a&nbsp;ještě dlouho si&nbsp;povídali v&nbsp;autě zaparkovaném před Karliným domem. Pak už&nbsp;se&nbsp;scházeli pravidelně, každou středu, kdy Petr míval porady na&nbsp;ministerstvu, jediný den, kdy mohl bezpečně zůstat v&nbsp;Praze.</span></p>
          <p class="chunk" data-nb-ref-number="71" data-nb-words="10" data-nb-chars="61"><span class="idea" data-nb-ref-number="70" id="idea70" data-nb-words="10" data-nb-chars="61">„Miluješ mě?“ ptal se&nbsp;často a&nbsp;Karla vášnivě odpovídala „ano“.</span></p>
          <p class="chunk" data-nb-ref-number="72" data-nb-words="26" data-nb-chars="165"><span class="idea" data-nb-ref-number="71" id="idea71" data-nb-words="26" data-nb-chars="165">„Zatím ale musí naše láska zůstat tajemstvím,“ kladl jí&nbsp;na&nbsp;srdce. „V&nbsp;postavení náměstka ministra si&nbsp;nemohu dovolit, aby se&nbsp;to&nbsp;roz­křiklo. Obzvlášť v&nbsp;divadle, Karlo.“</span></p>
          <p class="chunk" data-nb-ref-number="73" data-nb-words="37" data-nb-chars="220"><span class="idea" data-nb-ref-number="72" id="idea72" data-nb-words="37" data-nb-chars="220">„Já vim, tam je&nbsp;děsná drbárna. Kdepak Petře, já&nbsp;dovedu mlčet, když chci, hrob je&nbsp;proti mě&nbsp;ukecanej.“ Objal ji. Byla roztomilá a&nbsp;někdy měla výrazy u&nbsp;roztomilých dívek poněkud neobvyklé. Věnoval jí&nbsp;láhev parfému Chat Noir.</span></p>
          <p class="chunk" data-nb-ref-number="74" data-nb-words="12" data-nb-chars="72"><span class="idea" data-nb-ref-number="73" id="idea73" data-nb-words="12" data-nb-chars="72">„Miluji tuhle vůni,“ řekl, „kdykoliv jsme spolu, navoň se&nbsp;s&nbsp;ní, prosím.“</span></p>
          <p class="chunk" data-nb-ref-number="75" data-nb-words="42" data-nb-chars="242"><span class="idea" data-nb-ref-number="74" id="idea74" data-nb-words="42" data-nb-chars="242">Věděla, jakou paletu taková láhev stojí, a&nbsp;tak si&nbsp;ji&nbsp;šetřila jen pro středy. Během týdne se&nbsp;polévala levandulovou vůní za&nbsp;tři koruny z&nbsp;Ary. Pokud ho&nbsp;potkávala v&nbsp;divadle, nikdy nedala najevo, že&nbsp;se&nbsp;mezi nimi pne ona vzrušující šňůra tajemství.</span></p>
          <p class="chunk" data-nb-ref-number="76" data-nb-words="7" data-nb-chars="42"><span class="idea" data-nb-ref-number="75" id="idea75" data-nb-words="7" data-nb-chars="42">„Hihihi,“ kuckala Helga, „já se&nbsp;snad poč…“</span></p>
          <p class="chunk" data-nb-ref-number="77" data-nb-words="28" data-nb-chars="164"><span class="idea" data-nb-ref-number="76" id="idea76" data-nb-words="28" data-nb-chars="164">„Tak bude ticho, děvčata,“ vyjel hlas paní profesorky do&nbsp;řezavé výšky. „Co je&nbsp;to&nbsp;s&nbsp;váma dneska? Vždyť už&nbsp;přece nejste malé děti, abyste se&nbsp;hihňaly každé hlouposti.“</span></p>
          <p class="chunk" data-nb-ref-number="78" data-nb-words="6" data-nb-chars="36"><span class="idea" data-nb-ref-number="77" id="idea77" data-nb-words="6" data-nb-chars="36">Dívky zmlkly a&nbsp;zatvářily se&nbsp;nevinně.</span></p>
          <p class="chunk" data-nb-ref-number="79" data-nb-words="21" data-nb-chars="117"><span class="idea" data-nb-ref-number="78" id="idea78" data-nb-words="21" data-nb-chars="117">„Teď si&nbsp;sjedeme tu&nbsp;část, kde Ferdiš svádí Pepičku. Esterko, do&nbsp;té&nbsp;arabesky se&nbsp;musíš dostat přesně na&nbsp;čtvrtou dobu á…“</span></p>
          <p class="chunk" data-nb-ref-number="80" data-nb-words="51" data-nb-chars="319"><span class="idea" data-nb-ref-number="79" id="idea79" data-nb-words="51" data-nb-chars="319">Šest drobných skoků a&nbsp;na sedmý už&nbsp;Ester plula v&nbsp;dlouhé arabesce kolem paní profesorky, která suplovala Jána Zbána. „Musíš být jako květ leknínu, jako průzračný závoj mlhy… Pamatujte, děvčata, že&nbsp;ty&nbsp;tři charaktery musíte výrazově neustále rozlišovat. Pepička je&nbsp;to&nbsp;subtilní a&nbsp;tvoje Anička, Karlo, s&nbsp;tou zas čerti šijou.“</span></p>
          <p class="chunk" data-nb-ref-number="81" data-nb-words="20" data-nb-chars="105"><span class="idea" data-nb-ref-number="80" id="idea80" data-nb-words="20" data-nb-chars="105">Znovu a&nbsp;znovu a&nbsp;znovu, Karle se&nbsp;chtělo zoufale spát, nejraději by&nbsp;se&nbsp;svalila na&nbsp;žíněnky a&nbsp;dala si&nbsp;dvacet.</span></p>
        </section>
        <section>
          <p class="chunk" data-nb-ref-number="82" data-nb-words="65" data-nb-chars="420"><span class="idea" data-nb-ref-number="81" id="idea81" data-nb-words="65" data-nb-chars="420">Petr seděl v&nbsp;režisérské loži a&nbsp;uvažoval. U&nbsp;stropu nad staženou oponou se&nbsp;křižovaly boďáky (ano, boďáky, žádný profesionál by&nbsp;neřekl bodové reflektory) a&nbsp;osvětlovaly ředitelovo geniální heslo vyzývající dělníky, rolníky a&nbsp;pracující inteligenci, aby se&nbsp;nebáli umění. Umění milovat, pomyslel si&nbsp;a&nbsp;zacukalo mu&nbsp;v&nbsp;koutcích. Jak to&nbsp;napsal ten Ovádus nebo jak se&nbsp;jmenoval. Ano, umění milovat, neboť to&nbsp;je&nbsp;jedno z&nbsp;nejkrásnějších.</span></p>
        </section>
        <section>
          <p class="chunk" data-nb-ref-number="83" data-nb-words="27" data-nb-chars="164"><span class="idea" data-nb-ref-number="82" id="idea82" data-nb-words="27" data-nb-chars="164">Bylo po&nbsp;přestávce, opona se&nbsp;zvedla a&nbsp;na scénu vběhla Helga v&nbsp;roli Marušky, neposedné a&nbsp;usměvavé. Přitančila do&nbsp;Ferdišovy náruče a&nbsp;hrdinný tenor Zbán rozezvučel sál:</span></p>
        </section>
        <section>
          <p class="chunk" data-nb-ref-number="84" data-nb-words="16" data-nb-chars="79"><em><span class="idea" data-nb-ref-number="83" id="idea83" data-nb-words="5" data-nb-chars="18">Ej co&nbsp;mi&nbsp;do&nbsp;Aničky<br></span>
<span class="idea" data-nb-ref-number="84" id="idea84" data-nb-words="5" data-nb-chars="19">Ej&nbsp;co&nbsp;mi&nbsp;do&nbsp;Pepičky<br></span>
<span class="idea" data-nb-ref-number="85" id="idea85" data-nb-words="4" data-nb-chars="23">keď mám svoju Marušenku<br></span>
<span class="idea" data-nb-ref-number="86" id="idea86" data-nb-words="2" data-nb-chars="19">třepotavú holuběnku</span></em></p>
        </section>
        <section>
          <p class="chunk" data-nb-ref-number="85" data-nb-words="29" data-nb-chars="195"><span class="idea" data-nb-ref-number="87" id="idea87" data-nb-words="29" data-nb-chars="195">Třepotala sněžnými pažemi jako by&nbsp;plaše odlétala a&nbsp;zase se&nbsp;vracela, Ferdiš se&nbsp;snažil půvabného motýlka polapit, motýlek unikal, popolétal, poposedával, až&nbsp;složil křidélka a&nbsp;dal se&nbsp;znovu obejmout.</span></p>
          <p class="chunk" data-nb-ref-number="86" data-nb-words="244" data-nb-chars="1498"><span class="idea" data-nb-ref-number="88" id="idea88" data-nb-words="244" data-nb-chars="1498">Následovala lyrická árie, Jáno Zbán se&nbsp;s&nbsp;citem úměrným své postavě pokládal na&nbsp;dlouhé noty a&nbsp;v&nbsp;sále tekly slzy. V&nbsp;tomto okamžiku stával režisér Váša vždycky ve&nbsp;výkrytu a&nbsp;zahalen černým sametem nahlížel do&nbsp;hlediště a&nbsp;počítal, kolik diváků pláče, jaké je&nbsp;jejich pohlaví a&nbsp;věkový průměr. Dával si&nbsp;tak dohromady statistiku, podle níž chtěl dále zlepšovat svou estetickou koncepci. Během árie poletovala třepotavá holuběnka dál lehounkými skoky a&nbsp;jemným závojem pohybů pod­trhávala lyričnost Zbánova hlasu. A&nbsp;potom malý, podařený klimax, zlom, jehož si&nbsp;režisér Váša obzvlášť cenil (byl to&nbsp;jeho nápad), nečekaný skok z&nbsp;lyriky do&nbsp;komiky, objevné prostřídání žánrů. Holuběnka tajně, za&nbsp;zády milostně zaníceného Ferdiše přivolá své dvě kamarádky, poradí se&nbsp;a&nbsp;roztančí kolem hrdiny divoké kolo, kličkují a&nbsp;unikají, škádlí ho, hrdina se&nbsp;snaží polapit alespoň jednu z&nbsp;nich, nemotorně tápe rukama a&nbsp;klape dřeváky, dívky mu&nbsp;vyklouzávají z&nbsp;náruče, otáčí se&nbsp;rychleji a&nbsp;rychleji a&nbsp;na stop time, kdy se&nbsp;přetrhne proud až&nbsp;do&nbsp;nemožnosti zrychlené hudby, přetrhnou se&nbsp;Ferdišovi kšandy a&nbsp;on najednou stojí jako kůl v&nbsp;plotě jen v&nbsp;puntíkatých spodkách s&nbsp;kalhotami kolem kotníků. Pláč v&nbsp;sále se&nbsp;obratem změní v&nbsp;úlevný smích (i teď režisér Váša počítá, kolik lidí se&nbsp;směje hlasitě, kolik se&nbsp;jen usmívá, jaké je&nbsp;jejich pohlaví a&nbsp;věkový průměr), který narůstá souběžně s&nbsp;Ferdišovým úsilím domotat se&nbsp;v&nbsp;zajetí spadlé části oděvu někam do&nbsp;ústraní. Trojice dívek se&nbsp;obejme kolem pasu a&nbsp;uzavře scénu veselým <em>pas de&nbsp;trois</em> na&nbsp;rampě.</span></p>
        </section>
        <section>
          <p class="chunk" data-nb-ref-number="87" data-nb-words="217" data-nb-chars="1298"><span class="idea" data-nb-ref-number="89" id="idea89" data-nb-words="217" data-nb-chars="1298">Helga stačila mrknout do&nbsp;lože a&nbsp;poslat úsměv. Je&nbsp;sladká, pomyslel si&nbsp;Petr. Všechny tři jsou sladké a&nbsp;hebké, objímají se, hubičkují a&nbsp;netuší. V&nbsp;tom je&nbsp;to&nbsp;právě vzrušující: že&nbsp;netuší. Že&nbsp;jenom on&nbsp;sám jediný ví. Kolikrát ho&nbsp;napadlo, jak je&nbsp;tato složitá hra vlastně nebezpečná, mohly by&nbsp;se&nbsp;jedna druhé svěřit, odhalit ho&nbsp;jako lháře (prokrista!), jako sukničkáře (proboha!), ale je&nbsp;si&nbsp;téměř jist, že&nbsp;se&nbsp;nesvěří, že&nbsp;ho&nbsp;neodhalí. Měl je&nbsp;rád všechny tři, každá měla něco z&nbsp;ideálu ženy, o&nbsp;níž sníval, kaž­dá byla jinak přitažlivá, každá zamilovaná svým způsobem. „Musíš mi&nbsp;být věrná,“ kladl jim často na&nbsp;srdce, nemohl snést pomyšlení, že&nbsp;by&nbsp;se&nbsp;o&nbsp;některou měl s&nbsp;někým dělit, a&nbsp;byl přesvědčen, že&nbsp;mu&nbsp;věrné jsou a&nbsp;že si&nbsp;navzájem nic nepoví. Ženy nejsou, jako bývají (někteří) muži, nevychloubají se&nbsp;úspěchy v&nbsp;klínech svých protějšků. Pro ženu je&nbsp;intimní vztah tajemstvím. Alespoň v&nbsp;první fázi. Miloval ty&nbsp;první fáze, napětí a&nbsp;mnohoslibnost prvních schůzek a&nbsp;tajných výletů za&nbsp;Prahu, nikdy nepřivedl dvě různé ženy na&nbsp;totéž místo. Měl-li nějakou opravdu rytířskou vlastnost, pak to&nbsp;byla diskrétnost a&nbsp;ohleduplnost vůči vlastní ženě Mileně. Nikdo nemá potuchy, jak bohatý citový život on&nbsp;dovede žít. Vychutnával trestný čin polygamie, jejž tak promyšleně páchal, díval se&nbsp;na&nbsp;rej svých tří souložnic a&nbsp;usmíval se.</span></p>
        </section>
        <section>
          <p class="chunk" data-nb-ref-number="88" data-nb-words="101" data-nb-chars="649"><span class="idea" data-nb-ref-number="90" id="idea90" data-nb-words="101" data-nb-chars="649">Byl čtvrtek, Helžin den. Odvezl ji&nbsp;modrou oktávií do&nbsp;Jílového. I&nbsp;tam měl známé, rezervace se&nbsp;snadno zařídí, je-li člověk čtvrtým náměstkem ministra kultury a&nbsp;potřebuje se&nbsp;někde ukrýt se&nbsp;svou malou přítelkyní. Mlčenlivost personálu se&nbsp;snadno koupí nebo poručí. Povečeřeli (kuře po&nbsp;provensálsku, starý ročník Coteaux du&nbsp;Tricastin a&nbsp;tucet sněhových koulí obalených v&nbsp;čokoládě a&nbsp;oříškové strouhance, ó, tanečnice mají rády sladkosti), pokoj byl příjemně osvětlen, lože pohodlné a&nbsp;Helga voněla vůní Chat Noir, kterou jí&nbsp;daroval. (Ne že&nbsp;by&nbsp;ho&nbsp;ta&nbsp;vůně nějak zvlášť vzrušovala, měl jí&nbsp;někdy plný nos, Milena však jinou nepoužívala a&nbsp;vynikala dobrým čichem.)</span></p>
          <p class="chunk" data-nb-ref-number="89" data-nb-words="39" data-nb-chars="238"><span class="idea" data-nb-ref-number="91" id="idea91" data-nb-words="39" data-nb-chars="238">Helga ležela na&nbsp;žíněnkách v&nbsp;rohu tanečního sálu a&nbsp;dřímala. Bylo devět hodin, paní profesorka ohlásila, že&nbsp;se&nbsp;opozdí, měly se&nbsp;rozcvičit samy. Ester se&nbsp;česala před zrcadlem a&nbsp;Karla si&nbsp;ocvakávala nehty na&nbsp;nohou. Na&nbsp;chodbě zaklapaly podpatky.</span></p>
          <p class="chunk" data-nb-ref-number="90" data-nb-words="18" data-nb-chars="104"><span class="idea" data-nb-ref-number="92" id="idea92" data-nb-words="18" data-nb-chars="104">„Vstávej, už&nbsp;de,“ zatřásla Karla Helgou. Utíkaly k&nbsp;tyči a&nbsp;začaly předstírat, že&nbsp;jsou dávno v&nbsp;plné práci.</span></p>
          <p class="chunk" data-nb-ref-number="91" data-nb-words="62" data-nb-chars="371"><span class="idea" data-nb-ref-number="93" id="idea93" data-nb-words="62" data-nb-chars="371">„Výborně, Helgo, jenom ještě malinko víc z&nbsp;kyčlí,“ pravila profesorka a&nbsp;v&nbsp;chůzi si&nbsp;odkládala kabát. „Mám z&nbsp;vás radost, děvčata. Kázeň a&nbsp;píle, to&nbsp;jsou základní vlastnosti umělce. Ano, dolů, zvolna, Helgo, vytoč víc nohy v&nbsp;kyčlích, ták, musíš to&nbsp;cítit až&nbsp;do&nbsp;pat, dolů, ještě níž, ještě, musíš mít pocit, jako by&nbsp;ses v&nbsp;dolní části trupu ce-lá-pěk-ně-roz-ví-ra-la. A&nbsp;nahoru.“</span></p>
          <p class="chunk" data-nb-ref-number="92" data-nb-words="10" data-nb-chars="59"><span class="idea" data-nb-ref-number="94" id="idea94" data-nb-words="10" data-nb-chars="59">Helga přestala cvičit a&nbsp;začala se&nbsp;smát do&nbsp;zavřené pěstičky.</span></p>
          <p class="chunk" data-nb-ref-number="93" data-nb-words="5" data-nb-chars="26"><span class="idea" data-nb-ref-number="95" id="idea95" data-nb-words="5" data-nb-chars="26">„Co je?“ zeptala se&nbsp;Karla.</span></p>
          <p class="chunk" data-nb-ref-number="94" data-nb-words="16" data-nb-chars="89"><span class="idea" data-nb-ref-number="96" id="idea96" data-nb-words="16" data-nb-chars="89">„Nic,“ vyprskla znovu a&nbsp;hihotala se&nbsp;zas do&nbsp;druhé. „Já sem si&nbsp;vzpomněla, cos tůdle řekla.“</span></p>
          <p class="chunk" data-nb-ref-number="95" data-nb-words="3" data-nb-chars="15"><span class="idea" data-nb-ref-number="97" id="idea97" data-nb-words="3" data-nb-chars="15">„Co sem řekla?“</span></p>
          <p class="chunk" data-nb-ref-number="96" data-nb-words="5" data-nb-chars="29"><span class="idea" data-nb-ref-number="98" id="idea98" data-nb-words="5" data-nb-chars="29">„To o&nbsp;tom rozvírání, hihihi.“</span></p>
          <p class="chunk" data-nb-ref-number="97" data-nb-words="8" data-nb-chars="41"><span class="idea" data-nb-ref-number="99" id="idea99" data-nb-words="8" data-nb-chars="41">„Hele,“ naklonila se&nbsp;k&nbsp;ní Karla. „S&nbsp;kym?“</span></p>
          <p class="chunk" data-nb-ref-number="98" data-nb-words="3" data-nb-chars="22"><span class="idea" data-nb-ref-number="100" id="idea100" data-nb-words="3" data-nb-chars="22">Helga zavrtěla hlavou.</span></p>
          <p class="chunk" data-nb-ref-number="99" data-nb-words="3" data-nb-chars="15"><span class="idea" data-nb-ref-number="101" id="idea101" data-nb-words="3" data-nb-chars="15">„To se&nbsp;neřiká.“</span></p>
          <p class="chunk" data-nb-ref-number="100" data-nb-words="4" data-nb-chars="24"><span class="idea" data-nb-ref-number="102" id="idea102" data-nb-words="4" data-nb-chars="24">„Ale řiká. S&nbsp;Nesvadbou?“</span></p>
          <p class="chunk" data-nb-ref-number="101" data-nb-words="9" data-nb-chars="45"><span class="idea" data-nb-ref-number="103" id="idea103" data-nb-words="9" data-nb-chars="45">„Kdepak! To&nbsp;bys neuhádla a&nbsp;já ti&nbsp;to&nbsp;nepovim.“</span></p>
          <p class="chunk" data-nb-ref-number="102" data-nb-words="2" data-nb-chars="12"><span class="idea" data-nb-ref-number="104" id="idea104" data-nb-words="2" data-nb-chars="12">„Je hezkej?“</span></p>
          <p class="chunk" data-nb-ref-number="103" data-nb-words="1" data-nb-chars="5"><span class="idea" data-nb-ref-number="105" id="idea105" data-nb-words="1" data-nb-chars="5">„Hm.“</span></p>
          <p class="chunk" data-nb-ref-number="104" data-nb-words="5" data-nb-chars="23"><span class="idea" data-nb-ref-number="106" id="idea106" data-nb-words="5" data-nb-chars="23">„A&nbsp;jakej je&nbsp;v&nbsp;posteli?“</span></p>
          <p class="chunk" data-nb-ref-number="105" data-nb-words="7" data-nb-chars="33"><span class="idea" data-nb-ref-number="107" id="idea107" data-nb-words="7" data-nb-chars="33">„Ty seš, víš, jakej by&nbsp;měl bejt?“</span></p>
          <p class="chunk" data-nb-ref-number="106" data-nb-words="50" data-nb-chars="311"><span class="idea" data-nb-ref-number="108" id="idea108" data-nb-words="50" data-nb-chars="311">„Ticho, děvčata,“ poznamenala profesorka, dnes laskavě. „Helgo, ty&nbsp;snad nikdy nebudeš dospělá. Co&nbsp;je&nbsp;ti&nbsp;prosím tě&nbsp;pořád tak k&nbsp;smíchu? Pojď, sjedeme si&nbsp;to&nbsp;tvé sólo z&nbsp;druhé půlky. Nesmíš zapomenout, že&nbsp;pohyb paží má&nbsp;připomínat motýlí křídla, to&nbsp;těkání, poposedávání, hledání a&nbsp;takovou jako veselost a&nbsp;hravost. Á…“</span></p>
          <p class="chunk" data-nb-ref-number="107" data-nb-words="15" data-nb-chars="99"><span class="idea" data-nb-ref-number="109" id="idea109" data-nb-words="15" data-nb-chars="99">Helga třepotala znavenými pažemi, obíhala kolem paní profesorky znovu a&nbsp;znovu, stále to&nbsp;nebylo ono.</span></p>
          <p class="chunk" data-nb-ref-number="108" data-nb-words="23" data-nb-chars="141"><span class="idea" data-nb-ref-number="110" id="idea110" data-nb-words="23" data-nb-chars="141">„Mysli na&nbsp;to, Helgo, nemůžeš těma rukama jenom cukat. Ty&nbsp;pohyby musí být vláčné a&nbsp;jakoby malinko trhavé. Vidělas někdy motýla, jak popolétá?“</span></p>
          <p class="chunk" data-nb-ref-number="109" data-nb-words="3" data-nb-chars="23"><span class="idea" data-nb-ref-number="111" id="idea111" data-nb-words="3" data-nb-chars="23">„Ano, paní profesorko.“</span></p>
          <p class="chunk" data-nb-ref-number="110" data-nb-words="69" data-nb-chars="392"><span class="idea" data-nb-ref-number="112" id="idea112" data-nb-words="69" data-nb-chars="392">„Tak ho&nbsp;napodob. Á… Tak, pěkně… děvčata, teď přibíháte, vidíte Ferdiše, jak koketuje s&nbsp;Maruškou. Něco se&nbsp;ve&nbsp;vás zlomí, i&nbsp;když všecko je&nbsp;to&nbsp;jenom hra. Vy&nbsp;teď musíte mít výraz, jako by&nbsp;vás zklamala velká láska. Víte, děvčata,“ zasnila se, „velká láska, je-li to&nbsp;opravdu láska, se&nbsp;snadno změní, je-li oklamána, ve&nbsp;velikou nenávist. Tak. To&nbsp;by&nbsp;z&nbsp;vás mělo vyzařovat. Vezmem si&nbsp;to&nbsp;celé od&nbsp;začátku.“</span></p>
          <p class="chunk" data-nb-ref-number="111" data-nb-words="11" data-nb-chars="48"><span class="idea" data-nb-ref-number="113" id="idea113" data-nb-words="11" data-nb-chars="48">Dřela je&nbsp;zas až&nbsp;do&nbsp;jedné, znovu a&nbsp;znovu a&nbsp;znovu.</span></p>
        </section>
        <section>
          <p class="chunk" data-nb-ref-number="112" data-nb-words="41" data-nb-chars="253"><span class="idea" data-nb-ref-number="114" id="idea114" data-nb-words="41" data-nb-chars="253">Soutěž byla v&nbsp;posledním kole. Odehrávala se&nbsp;potají, pouze mezi zasvěcenými, u&nbsp;dlouhého stolu vedle baru, kde seděla parta muzikantů, pan Vejmelka a&nbsp;Helga s&nbsp;Karlou, bez Ester, Ester o&nbsp;takovou zábavu nestála. Seděla sama opřená o&nbsp;barový pult a&nbsp;přemýšlela.</span></p>
          <p class="chunk" data-nb-ref-number="113" data-nb-words="21" data-nb-chars="134"><span class="idea" data-nb-ref-number="115" id="idea115" data-nb-words="21" data-nb-chars="134">„Co to&nbsp;bude? Arakóla?“ pan Vejmelka přerušil tlumené rokování a&nbsp;přišel jí&nbsp;podat láhev limonády. „Vobsluž se&nbsp;sama, já&nbsp;musim schůzovat.“</span></p>
          <p class="chunk" data-nb-ref-number="114" data-nb-words="86" data-nb-chars="556"><span class="idea" data-nb-ref-number="116" id="idea116" data-nb-words="86" data-nb-chars="556">Tlačili hlavy dohromady a&nbsp;bubeník Ferda Nesvadba potichu předčítal pravidla hry. Ester to&nbsp;nezajímalo, byla naplněna láskou, nechtěla si&nbsp;zakalit ten slastný pocit, vždycky mají nakonec sprosté řeči. Karle to&nbsp;sedí, samozřejmě, ta&nbsp;nikdy nesmí chybět, když se&nbsp;někde dělá nějaká vulgární legrace. Karla je&nbsp;dobrá kamarádka, ale nevyrostla jako Ester v&nbsp;závětří smyčcového kvarteta, kde tatínek hrál na&nbsp;čelo, a&nbsp;pod přísným dohledem maminky. Jednou bude maminku muset postavit před skutečnost, že&nbsp;má&nbsp;hocha, jak tomu maminka říkala. Že&nbsp;je&nbsp;ženatý, o&nbsp;tom zatím pomlčí.</span></p>
          <p class="chunk" data-nb-ref-number="115" data-nb-words="11" data-nb-chars="71"><span class="idea" data-nb-ref-number="117" id="idea117" data-nb-words="11" data-nb-chars="71">„Eulálie,“ vykřikl někdo od&nbsp;stolu a&nbsp;hned nato vybuchla kanonáda smíchu.</span></p>
          <p class="chunk" data-nb-ref-number="116" data-nb-words="34" data-nb-chars="201"><span class="idea" data-nb-ref-number="118" id="idea118" data-nb-words="34" data-nb-chars="201">Ester usrkla limonády a&nbsp;zamračila se. Takové hlouposti. Každý tuhle nechutnou hru zná. Každý, kdo někdy v&nbsp;životě spal s&nbsp;větším množstvím lidí v&nbsp;jedné místnosti. Vždycky se&nbsp;najde někdo, kdo s&nbsp;tím začne.</span></p>
          <p class="chunk" data-nb-ref-number="117" data-nb-words="30" data-nb-chars="193"><span class="idea" data-nb-ref-number="119" id="idea119" data-nb-words="30" data-nb-chars="193">„Větry na&nbsp;horách aneb Eulálie, Džibřid a&nbsp;Ruprt v&nbsp;šumavských hvozdech, třetí cena pan Vejmelka,“ vyhlásil Nesvadba fistulovým hlasem a&nbsp;zase výbuch smíchu. Karla upadla na&nbsp;pana Vejmelku a&nbsp;ječela.</span></p>
          <p class="chunk" data-nb-ref-number="118" data-nb-words="6" data-nb-chars="29"><span class="idea" data-nb-ref-number="120" id="idea120" data-nb-words="6" data-nb-chars="29">„Já to&nbsp;nevydržím, já&nbsp;se&nbsp;poč…“</span></p>
          <p class="chunk" data-nb-ref-number="119" data-nb-words="131" data-nb-chars="770"><span class="idea" data-nb-ref-number="121" id="idea121" data-nb-words="131" data-nb-chars="770">Jednou, ještě v&nbsp;prvním ročníku konzervatoře, jely společně na&nbsp;výlet po&nbsp;hradech a&nbsp;zámcích, spaly v&nbsp;noclehárně na&nbsp;Hluboké, šedesát dívek v&nbsp;jedné dlouhé ložnici, a&nbsp;když se&nbsp;zhaslo, začala se&nbsp;hrát tahle pubertální hra. Karla se&nbsp;pochopitelně přidala první. Vyráběla pusou o&nbsp;hřbet ruky napodobeniny odporných zvuků a&nbsp;smály se, až&nbsp;na&nbsp;ně&nbsp;přišla paní profesorka. Už&nbsp;tu&nbsp;dlouho nebudu, pomyslela si&nbsp;Ester a&nbsp;po tváři jí&nbsp;přelétl úsměv. Až&nbsp;si&nbsp;vezmu Petra, jistě mě&nbsp;dostane do&nbsp;Národního, a&nbsp;tam se&nbsp;bere umění vážně. A&nbsp;taky se&nbsp;tam dělá vážné umění, ne&nbsp;takové tanečky od&nbsp;Šumavy k&nbsp;Tatrám. S&nbsp;ideou. Helga se&nbsp;hihotala hihihi, ačkoliv ani nebylo čemu. Petr, Péťa, Petříček Pinkas, stupňovala si&nbsp;Ester to&nbsp;sladké jméno, láska je&nbsp;povznášející a&nbsp;inspiruje ke&nbsp;kráse. Večer budu tančit jako peříčko.</span></p>
          <p class="chunk" data-nb-ref-number="120" data-nb-words="18" data-nb-chars="120"><span class="idea" data-nb-ref-number="122" id="idea122" data-nb-words="18" data-nb-chars="120">„Pokrok v&nbsp;divadle Rozkrok aneb Jak se&nbsp;Váša vyrovnal s&nbsp;meteorismem,“ řval Nesvadba. „Druhá cena: Franta Vrba, kontrabas.“</span></p>
          <p class="chunk" data-nb-ref-number="121" data-nb-words="22" data-nb-chars="130"><span class="idea" data-nb-ref-number="123" id="idea123" data-nb-words="22" data-nb-chars="130">Celí oni. Vrba, Nesvadba, Karlička, a&nbsp;Helga za&nbsp;ní&nbsp;jak ocásek. Znechuceně dopila limonádu a&nbsp;vstala. Ještě z&nbsp;toho budou mít průšvih.</span></p>
          <p class="chunk" data-nb-ref-number="122" data-nb-words="35" data-nb-chars="211"><span class="idea" data-nb-ref-number="124" id="idea124" data-nb-words="35" data-nb-chars="211">„Větry na&nbsp;horách aneb Prdy, na&nbsp;který sme hrdý,“ zastihlo ji&nbsp;ještě ve&nbsp;dveřích slavnostní vyhlášení první ceny. Karla, pochopitelně, a&nbsp;Ester se&nbsp;proti své vůli konečně usmála. Alespoň je&nbsp;to&nbsp;přesné, i&nbsp;když neslušné.</span></p>
        </section>
        <section>
          <p class="chunk" data-nb-ref-number="123" data-nb-words="8" data-nb-chars="53"><span class="idea" data-nb-ref-number="125" id="idea125" data-nb-words="8" data-nb-chars="53">„Za deset minut nástup na&nbsp;scénu,“ zachraptěl amplion.</span></p>
          <p class="chunk" data-nb-ref-number="124" data-nb-words="2" data-nb-chars="16"><span class="idea" data-nb-ref-number="126" id="idea126" data-nb-words="2" data-nb-chars="16">Helga vyskočila.</span></p>
          <p class="chunk" data-nb-ref-number="125" data-nb-words="6" data-nb-chars="44"><span class="idea" data-nb-ref-number="127" id="idea127" data-nb-words="6" data-nb-chars="44">„Ježiš, Karlo honem, eště nejsme voblečený!“</span></p>
          <p class="chunk" data-nb-ref-number="126" data-nb-words="6" data-nb-chars="35"><span class="idea" data-nb-ref-number="128" id="idea128" data-nb-words="6" data-nb-chars="35">„Nástup na&nbsp;scénu! Nástup na&nbsp;scénu!“</span></p>
          <p class="chunk" data-nb-ref-number="127" data-nb-words="92" data-nb-chars="529"><span class="idea" data-nb-ref-number="129" id="idea129" data-nb-words="92" data-nb-chars="529">Karla doběhla na&nbsp;poslední chvíli. Opona šla nahoru a&nbsp;cimbálová muzika navázala na&nbsp;symfonický orchestr v&nbsp;díře. Okvětní lístky se&nbsp;roztočily kolem pestíku Jáno Zbána. Karla si&nbsp;umínila, že&nbsp;o&nbsp;muzikanty dole nezavadí ani okem. Paní profesorka by&nbsp;se&nbsp;zlobila a&nbsp;opakovala by, že&nbsp;profesionál ze&nbsp;sebe vždycky vydá vše, i&nbsp;kdyby hra, v&nbsp;níž vystupuje, byla sebehorší. Taky si&nbsp;asi o&nbsp;Větrech na&nbsp;horách myslela své. Ale zlobila by&nbsp;se&nbsp;a&nbsp;mrzelo by&nbsp;ji, že&nbsp;její dívky, že&nbsp;právě její dívky, ne, musím se&nbsp;ovládnout. Ani okem nezavadit o&nbsp;muzikanty dole.</span></p>
          <p class="chunk" data-nb-ref-number="128" data-nb-words="23" data-nb-chars="137"><span class="idea" data-nb-ref-number="130" id="idea130" data-nb-words="23" data-nb-chars="137">Dotočily se, a&nbsp;když hudba sjela do&nbsp;vyčkávacího pianissima a&nbsp;nad jevištěm se&nbsp;nesl dlouhý tón flétny, ozvalo se&nbsp;z&nbsp;díry fistulkovým hláskem:</span></p>
          <p class="chunk" data-nb-ref-number="129" data-nb-words="1" data-nb-chars="10"><span class="idea" data-nb-ref-number="131" id="idea131" data-nb-words="1" data-nb-chars="10">„Eulálie.“</span></p>
          <p class="chunk" data-nb-ref-number="130" data-nb-words="38" data-nb-chars="221"><span class="idea" data-nb-ref-number="132" id="idea132" data-nb-words="38" data-nb-chars="221">Trubky nasadily pozdě, s&nbsp;kiksem, a&nbsp;Karla zachrochtala. Jáno Zbán se&nbsp;vyšplhal na&nbsp;vysoké cé&nbsp;a&nbsp;držel ho&nbsp;přes třicet taktů, už&nbsp;mu&nbsp;počal docházet dech, konečně někdo skřípl na&nbsp;housle, přidal se&nbsp;cimbál a&nbsp;zpěvák mohl pokračovat:</span></p>
        </section>
        <section>
          <p class="chunk" data-nb-ref-number="131" data-nb-words="16" data-nb-chars="67"><em><span class="idea" data-nb-ref-number="133" id="idea133" data-nb-words="3" data-nb-chars="16">Ej frajerky bílé<br></span>
<span class="idea" data-nb-ref-number="134" id="idea134" data-nb-words="5" data-nb-chars="17">co&nbsp;že&nbsp;ste mi&nbsp;milé<br></span>
<span class="idea" data-nb-ref-number="135" id="idea135" data-nb-words="6" data-nb-chars="25">kterú z&nbsp;vás si&nbsp;vybrat mám<br></span>
<span class="idea" data-nb-ref-number="136" id="idea136" data-nb-words="2" data-nb-chars="9">nevím sám</span></em></p>
        </section>
        <section>
          <p class="chunk" data-nb-ref-number="132" data-nb-words="59" data-nb-chars="335"><span class="idea" data-nb-ref-number="137" id="idea137" data-nb-words="59" data-nb-chars="335">Karla se&nbsp;nutila myslet na&nbsp;smutné věci, jak jí&nbsp;umřel dědeček, jak všichni plakali, jak je&nbsp;to&nbsp;brašně smutné, když se&nbsp;pouští rakev do&nbsp;hrobu. Malinko to&nbsp;pomohlo, přetančily svou část a&nbsp;Karle se&nbsp;podařilo udržet si&nbsp;na&nbsp;tváři neměnný úsměv. Zvolna, zvolna, rittenuto á&nbsp;dva á&nbsp;tři, hlavu vpravo a&nbsp;nedívat se&nbsp;do&nbsp;díry, zvolna, zvolna, do&nbsp;ztracena…</span></p>
          <p class="chunk" data-nb-ref-number="133" data-nb-words="70" data-nb-chars="421"><span class="idea" data-nb-ref-number="138" id="idea138" data-nb-words="70" data-nb-chars="421">„Džibřid,“ zabečel jiný hlas a&nbsp;Helga zakopla, hihihi. Karla měla pocit, že&nbsp;na&nbsp;místě pukne, držela se, ale čím více smích potlačovala, tím více s&nbsp;ní cukal. Cítila, jak jí&nbsp;teplý proud stéká pod trikotem, ježišmarjá, ten Vrba, já&nbsp;to&nbsp;nevydržím, dědeček, honem, dědeček, rakev, pláč. Dotančily, lépe řečeno dokodrcaly se&nbsp;do&nbsp;výkrytu, spadla opona a&nbsp;smích najednou nikde. To&nbsp;je&nbsp;zvláštní úkaz, říkala si&nbsp;Karla a&nbsp;utíkala do&nbsp;šatny.</span></p>
          <p class="chunk" data-nb-ref-number="134" data-nb-words="15" data-nb-chars="110"><span class="idea" data-nb-ref-number="139" id="idea139" data-nb-words="15" data-nb-chars="110">„Tohle fakt, holky, neni žádná profesionalita,“ rozčilovala se&nbsp;Ester. „Přestaňte blbnout, nebo si&nbsp;to&nbsp;odnesem.“</span></p>
          <p class="chunk" data-nb-ref-number="135" data-nb-words="10" data-nb-chars="69"><span class="idea" data-nb-ref-number="140" id="idea140" data-nb-words="10" data-nb-chars="69">„Ano, Esterko,“ pravila Karla provinile. „Já už&nbsp;to&nbsp;víckrát neudělám.“</span></p>
          <p class="chunk" data-nb-ref-number="136" data-nb-words="39" data-nb-chars="233"><span class="idea" data-nb-ref-number="141" id="idea141" data-nb-words="39" data-nb-chars="233">Po&nbsp;celou pauzu nevyšla na&nbsp;chodbu mezi muzikanty, jistě vymýšlejí další legrace, aby je&nbsp;na&nbsp;scéně mučili. Jestli se&nbsp;Petr dívá, asi se&nbsp;diví. Ne, bude se&nbsp;ovládat, nesmí zkazit představení. Převlékla si&nbsp;mokrý trikot a&nbsp;docela se&nbsp;uklidnila.</span></p>
        </section>
        <section>
          <p class="chunk" data-nb-ref-number="137" data-nb-words="50" data-nb-chars="324"><span class="idea" data-nb-ref-number="142" id="idea142" data-nb-words="50" data-nb-chars="324">Druhá půle se&nbsp;dařila, Helga třepotala křidélky, dokonalý motýlek, i&nbsp;rej kolem zmateného Jána Zbána (netěšil se&nbsp;příliš velké politické důvěře, takže o&nbsp;soutěži nevěděl) utančily bez nehody, rychleji, rychleji, rej chitonů a&nbsp;vlasů, rychleji, stop time, přetrhla se&nbsp;muzika, přetrhly se&nbsp;kšandy a&nbsp;do luftpauzy zabučel hlas z&nbsp;díry:</span></p>
          <p class="chunk" data-nb-ref-number="138" data-nb-words="1" data-nb-chars="8"><span class="idea" data-nb-ref-number="143" id="idea143" data-nb-words="1" data-nb-chars="8">„Ruprt.“</span></p>
          <p class="chunk" data-nb-ref-number="139" data-nb-words="40" data-nb-chars="243"><span class="idea" data-nb-ref-number="144" id="idea144" data-nb-words="40" data-nb-chars="243">Konec. Exploze, všichni se&nbsp;smáli Ferdišovu zmatku, smála se&nbsp;i&nbsp;Ester, i&nbsp;když profesionálně, Karla dostala záchvat, utekla z&nbsp;jeviště a&nbsp;svíjela se&nbsp;v&nbsp;zákulisí křečí, takže zmeškala nástup na&nbsp;závěrečné <em>pas de&nbsp;trois</em>. Helga s&nbsp;Ester je&nbsp;odhopsaly samy.</span></p>
          <p class="chunk" data-nb-ref-number="140" data-nb-words="47" data-nb-chars="285"><span class="idea" data-nb-ref-number="145" id="idea145" data-nb-words="47" data-nb-chars="285">Z&nbsp;toho bude řízení, důtka, možná i&nbsp;výpověď. Ale Karla si&nbsp;nemohla pomoci. Záchvat se&nbsp;už&nbsp;nedal ovládnout. Čím víc myslela na&nbsp;následky, tím víc se&nbsp;smála, pomoc, zavolejte doktora, břicho ji&nbsp;bolelo, slzy smíchu oslepily, nešlo s&nbsp;tím nic dělat, ačkoliv si&nbsp;snažila představit vlastní pohřeb.</span></p>
        </section>
        <section>
          <p class="chunk" data-nb-ref-number="141" data-nb-words="36" data-nb-chars="208"><span class="idea" data-nb-ref-number="146" id="idea146" data-nb-words="36" data-nb-chars="208">Ten večer dopadl muzikál Větry na&nbsp;horách strašlivě. Diváci se&nbsp;divili (jak známo, divák je&nbsp;od&nbsp;diviti se, nikoli od&nbsp;dívati se), cože to&nbsp;bylo za&nbsp;komickou operetu. Větry na&nbsp;horách. Cikánský baron je&nbsp;stejně lepší.</span></p>
          <p class="chunk" data-nb-ref-number="142" data-nb-words="13" data-nb-chars="82"><span class="idea" data-nb-ref-number="147" id="idea147" data-nb-words="13" data-nb-chars="82">Režisér Váša zuřil, zatínal zuby a&nbsp;hotovil se&nbsp;dát okamžitě výpověď celému divadlu.</span></p>
          <p class="chunk" data-nb-ref-number="143" data-nb-words="24" data-nb-chars="168"><span class="idea" data-nb-ref-number="148" id="idea148" data-nb-words="24" data-nb-chars="168">Na&nbsp;příští den svolal schůzi souboru. Musí se&nbsp;zjistit, kdo je&nbsp;původcem toho hanebného zesměšňování, a&nbsp;provést disciplinární řízení. Esteřina předpověď se&nbsp;začínala plnit.</span></p>
        </section>
        <section>
          <p class="chunk" data-nb-ref-number="144" data-nb-words="22" data-nb-chars="132"><span class="idea" data-nb-ref-number="149" id="idea149" data-nb-words="22" data-nb-chars="132">„Půjdeme tančit?“ zeptal se&nbsp;a&nbsp;pohleděl jí&nbsp;do&nbsp;snivých očí. Byla krásná, dobře oblečená (vážil si&nbsp;dobře oblečených žen) a&nbsp;milovala ho.</span></p>
          <p class="chunk" data-nb-ref-number="145" data-nb-words="49" data-nb-chars="292"><span class="idea" data-nb-ref-number="150" id="idea150" data-nb-words="49" data-nb-chars="292">Objala mu&nbsp;šíji a&nbsp;on k&nbsp;sobě přivinul to&nbsp;mladé ohebné tělo, štíhlounké, a&nbsp;přitom ne&nbsp;hubené. Jenom ňadra by&nbsp;mohla mít větší. Proč tanečnice s&nbsp;tak dokonalými těly nemají větší ňadra? Jednou se&nbsp;zeptal Karly, té&nbsp;vášnivé a&nbsp;divoké, ale zkrotitelné, jak sladce zkrotitelné, a&nbsp;ona roztomile odpověděla:</span></p>
          <p class="chunk" data-nb-ref-number="146" data-nb-words="4" data-nb-chars="24"><span class="idea" data-nb-ref-number="151" id="idea151" data-nb-words="4" data-nb-chars="24">„Páč je&nbsp;máme vyskákaný.“</span></p>
          <p class="chunk" data-nb-ref-number="147" data-nb-words="14" data-nb-chars="75"><span class="idea" data-nb-ref-number="152" id="idea152" data-nb-words="14" data-nb-chars="75">Nyní tančil s&nbsp;Ester a&nbsp;pohrával si&nbsp;s&nbsp;láskou ve&nbsp;sférách, které měl nejraději.</span></p>
          <p class="chunk" data-nb-ref-number="148" data-nb-words="2" data-nb-chars="13"><span class="idea" data-nb-ref-number="153" id="idea153" data-nb-words="2" data-nb-chars="13">„Miluješ mě?“</span></p>
          <p class="chunk" data-nb-ref-number="149" data-nb-words="1" data-nb-chars="6"><span class="idea" data-nb-ref-number="154" id="idea154" data-nb-words="1" data-nb-chars="6">„Moc.“</span></p>
          <p class="chunk" data-nb-ref-number="150" data-nb-words="3" data-nb-chars="15"><span class="idea" data-nb-ref-number="155" id="idea155" data-nb-words="3" data-nb-chars="15">„Seš mi&nbsp;věrná?“</span></p>
          <p class="chunk" data-nb-ref-number="151" data-nb-words="49" data-nb-chars="295"><span class="idea" data-nb-ref-number="156" id="idea156" data-nb-words="49" data-nb-chars="295">„Nikdy bych ti&nbsp;nemohla být nevěrná. Patřím jenom tobě,“ šeptala mu&nbsp;do&nbsp;ucha, voněla jeho parfémem značky Chat Noir a&nbsp;krček, jehož se&nbsp;dotýkal prsty, měla porostlý hebounkým chmýřím, znatelným jenom na&nbsp;velice jemný dotek. Celá byla heboučká a&nbsp;jemná a&nbsp;dobře vychovaná. „Já jsem s&nbsp;tebou tak šťastná.“</span></p>
          <p class="chunk" data-nb-ref-number="152" data-nb-words="64" data-nb-chars="386"><span class="idea" data-nb-ref-number="157" id="idea157" data-nb-words="64" data-nb-chars="386">Polil ho&nbsp;hřejivý pocit. Skutečně, člověk má&nbsp;druhé činit šťastnými, má&nbsp;se&nbsp;umět rozdávat bližním. A&nbsp;to on&nbsp;uměl vrchovatě. Jenom musí dbát na&nbsp;správné rozdělení sil, aby se&nbsp;příliš nevyčerpal, neunavil (minulou středu usnul, sotva se&nbsp;položil, a&nbsp;Karla ho&nbsp;nemohla probudit. Mrzel se&nbsp;sám na&nbsp;sebe). Je&nbsp;do&nbsp;mě&nbsp;opravdu strašně zamilovaná, myslel si&nbsp;s&nbsp;potěšením, a&nbsp;k&nbsp;dovršení slasti Ester opakovala:</span></p>
          <p class="chunk" data-nb-ref-number="153" data-nb-words="6" data-nb-chars="34"><span class="idea" data-nb-ref-number="158" id="idea158" data-nb-words="6" data-nb-chars="34">„Miluji tě, Petře, ani nevíš jak.“</span></p>
          <p class="chunk" data-nb-ref-number="154" data-nb-words="5" data-nb-chars="35"><span class="idea" data-nb-ref-number="159" id="idea159" data-nb-words="5" data-nb-chars="35">„Vím,“ pravil temným hlasem. „Vím.“</span></p>
          <p class="chunk" data-nb-ref-number="155" data-nb-words="19" data-nb-chars="126"><span class="idea" data-nb-ref-number="160" id="idea160" data-nb-words="19" data-nb-chars="126">Miloval tyhle hovory, nikdy mu&nbsp;nemohly zevšednět, miloval ty&nbsp;okamžiky vyznání. V&nbsp;takových chvílích miloval vášnivě i&nbsp;sám sebe.</span></p>
        </section>
        <section>
          <p class="chunk" data-nb-ref-number="156" data-nb-words="17" data-nb-chars="110"><span class="idea" data-nb-ref-number="161" id="idea161" data-nb-words="17" data-nb-chars="110">Schůze byla ponurá a&nbsp;dlouhá. Režisér Váša už&nbsp;trochu vychladl, mluvil klidným hlasem, ale přísně a&nbsp;nesmlouvavě.</span></p>
          <p class="chunk" data-nb-ref-number="157" data-nb-words="22" data-nb-chars="149"><span class="idea" data-nb-ref-number="162" id="idea162" data-nb-words="22" data-nb-chars="149">„Vaše kázeň klesla tak hluboko, že&nbsp;včerejší představení se&nbsp;dostalo na&nbsp;úroveň nejhorší šmíry. Chci vědět, kdo celou tu&nbsp;hanebnou situaci vyprovokoval.“</span></p>
          <p class="chunk" data-nb-ref-number="158" data-nb-words="8" data-nb-chars="50"><span class="idea" data-nb-ref-number="163" id="idea163" data-nb-words="8" data-nb-chars="50">V&nbsp;sále panovalo ticho, nikdo se&nbsp;neodvážil pohnout.</span></p>
          <p class="chunk" data-nb-ref-number="159" data-nb-words="10" data-nb-chars="64"><span class="idea" data-nb-ref-number="164" id="idea164" data-nb-words="10" data-nb-chars="64">„Kdo, soudruzi? Kdo je&nbsp;za&nbsp;tím vším zlehčováním a&nbsp;zesměšňováním?“</span></p>
          <p class="chunk" data-nb-ref-number="160" data-nb-words="35" data-nb-chars="222"><span class="idea" data-nb-ref-number="165" id="idea165" data-nb-words="35" data-nb-chars="222">Ozval se&nbsp;bzukot mouchy, která se&nbsp;snažila proletět zavřeným oknem a&nbsp;znova a&nbsp;znova narážela na&nbsp;sklo. Režisér se&nbsp;marně snažil vypátrat pachatele. Zeptal se&nbsp;tedy proč. Vysvětlení nepřicházelo. Uvědomil si, že&nbsp;musí být adresný.</span></p>
          <p class="chunk" data-nb-ref-number="161" data-nb-words="4" data-nb-chars="20"><span class="idea" data-nb-ref-number="166" id="idea166" data-nb-words="4" data-nb-chars="20">„Helgo! Kdo a&nbsp;proč?“</span></p>
          <p class="chunk" data-nb-ref-number="162" data-nb-words="21" data-nb-chars="123"><span class="idea" data-nb-ref-number="167" id="idea167" data-nb-words="21" data-nb-chars="123">„Já nevim,“ zavrtěla Helga hlavou. „Já sem nic nepozorovala. Teda pozorovala, že&nbsp;je&nbsp;ňáká legrace, ale já&nbsp;nevim, vo&nbsp;co&nbsp;šlo.“</span></p>
          <p class="chunk" data-nb-ref-number="163" data-nb-words="1" data-nb-chars="8"><span class="idea" data-nb-ref-number="168" id="idea168" data-nb-words="1" data-nb-chars="8">„Karlo?“</span></p>
          <p class="chunk" data-nb-ref-number="164" data-nb-words="5" data-nb-chars="34"><span class="idea" data-nb-ref-number="169" id="idea169" data-nb-words="5" data-nb-chars="34">Karla pokrčila rameny a&nbsp;poposedla.</span></p>
          <p class="chunk" data-nb-ref-number="165" data-nb-words="13" data-nb-chars="76"><span class="idea" data-nb-ref-number="170" id="idea170" data-nb-words="13" data-nb-chars="76">„Já taky nevim, soudruhu režisére. Já&nbsp;sem se&nbsp;smála, jak tady Helga zakopla.“</span></p>
          <p class="chunk" data-nb-ref-number="166" data-nb-words="10" data-nb-chars="58"><span class="idea" data-nb-ref-number="171" id="idea171" data-nb-words="10" data-nb-chars="58">„To bylo tak strašně k&nbsp;smíchu, žes musela zmeškat výstup?“</span></p>
          <p class="chunk" data-nb-ref-number="167" data-nb-words="31" data-nb-chars="176"><span class="idea" data-nb-ref-number="172" id="idea172" data-nb-words="31" data-nb-chars="176">„To ne,“ zatvářila se&nbsp;smutně a&nbsp;pomalu mávla řasami. „Mně prask trikot, soudruhu režisére, zrovna tady,“ a&nbsp;ukázala si&nbsp;na&nbsp;Venušin pahorek. „Já se&nbsp;bála, že&nbsp;z&nbsp;rampy to&nbsp;bude vidět.“</span></p>
          <p class="chunk" data-nb-ref-number="168" data-nb-words="9" data-nb-chars="49"><span class="idea" data-nb-ref-number="173" id="idea173" data-nb-words="9" data-nb-chars="49">„Nechápu, co&nbsp;je&nbsp;na&nbsp;tom k&nbsp;smíchu,“ pravil režisér.</span></p>
          <p class="chunk" data-nb-ref-number="169" data-nb-words="14" data-nb-chars="83"><span class="idea" data-nb-ref-number="174" id="idea174" data-nb-words="14" data-nb-chars="83">„Já sem se&nbsp;nesmála, soudruhu. Já&nbsp;brečela, že&nbsp;nemůžu na&nbsp;scénu a&nbsp;zkazím představení.“</span></p>
          <p class="chunk" data-nb-ref-number="170" data-nb-words="9" data-nb-chars="53"><span class="idea" data-nb-ref-number="175" id="idea175" data-nb-words="9" data-nb-chars="53">Režisér pohrdavě frkl a&nbsp;obrátil se&nbsp;na&nbsp;třetí umělkyni.</span></p>
          <p class="chunk" data-nb-ref-number="171" data-nb-words="6" data-nb-chars="28"><span class="idea" data-nb-ref-number="176" id="idea176" data-nb-words="6" data-nb-chars="28">„Ester? Co&nbsp;ty&nbsp;k&nbsp;tomu povíš?“</span></p>
          <p class="chunk" data-nb-ref-number="172" data-nb-words="8" data-nb-chars="45"><span class="idea" data-nb-ref-number="177" id="idea177" data-nb-words="8" data-nb-chars="45">Ester si&nbsp;prohlédla nehty pravé ruky a&nbsp;mlčela.</span></p>
          <p class="chunk" data-nb-ref-number="173" data-nb-words="3" data-nb-chars="18"><span class="idea" data-nb-ref-number="178" id="idea178" data-nb-words="3" data-nb-chars="18">„No? Tak povídej.“</span></p>
          <p class="chunk" data-nb-ref-number="174" data-nb-words="24" data-nb-chars="131"><span class="idea" data-nb-ref-number="179" id="idea179" data-nb-words="24" data-nb-chars="131">„Já, soudruhu režisére, já&nbsp;s&nbsp;tim…,“ zakoktala a&nbsp;v&nbsp;Karle ztuhla krev. „Já jsem se&nbsp;tak soustředila, že&nbsp;vůbec nevim, že&nbsp;se&nbsp;něco dělo.“</span></p>
          <p class="chunk" data-nb-ref-number="175" data-nb-words="17" data-nb-chars="111"><span class="idea" data-nb-ref-number="180" id="idea180" data-nb-words="17" data-nb-chars="111">„Pozoruhodné,“ pravil režisér. „Tak ty&nbsp;se&nbsp;tak soustředíš, že&nbsp;ani nepoznáš, když ti&nbsp;nepříde partnerka na&nbsp;scénu?“</span></p>
          <p class="chunk" data-nb-ref-number="176" data-nb-words="25" data-nb-chars="128"><span class="idea" data-nb-ref-number="181" id="idea181" data-nb-words="25" data-nb-chars="128">„To já&nbsp;jsem poznala, soudruhu, ale když jsem ji&nbsp;viděla, jak se… jak brečí ve&nbsp;výkrytu, tak jsem si&nbsp;myslela, že&nbsp;se&nbsp;jí&nbsp;něco stalo.“</span></p>
          <p class="chunk" data-nb-ref-number="177" data-nb-words="17" data-nb-chars="94"><span class="idea" data-nb-ref-number="182" id="idea182" data-nb-words="17" data-nb-chars="94">Karla si&nbsp;oddychla. Ať&nbsp;je&nbsp;Ester, jaká chce, žalobnice není. Dovede držet basu, i&nbsp;když má&nbsp;vztek.</span></p>
          <p class="chunk" data-nb-ref-number="178" data-nb-words="19" data-nb-chars="121"><span class="idea" data-nb-ref-number="183" id="idea183" data-nb-words="19" data-nb-chars="121">„Nikdo nic neví, nikdo nic nepozoroval a&nbsp;představení vypadalo pod psa,“ zařval Váša a&nbsp;sedl si. Vstal ředitel Kostrozhryz.</span></p>
          <p class="chunk" data-nb-ref-number="179" data-nb-words="154" data-nb-chars="924"><span class="idea" data-nb-ref-number="184" id="idea184" data-nb-words="154" data-nb-chars="924">„Soudruzi, já&nbsp;bych chtěl říci toto: Naše divadlo může být na&nbsp;svůj repertoár právem hrdo. Zejména na&nbsp;poslední experiment s&nbsp;Větry na&nbsp;horách, který patří k&nbsp;tomu nejlepšímu, co&nbsp;naše kultura v&nbsp;posledních letech vůbec vytvořila. A&nbsp;vy, nejenže si&nbsp;nevážíte možností, jaké na&nbsp;této scéně máte, vy&nbsp;si&nbsp;dokonce dovolujete dělat švandu a&nbsp;tropit posměšky nejen v&nbsp;kuloárech, ale i&nbsp;na samotném jevišti.“ Nadechl se&nbsp;a&nbsp;přidal na&nbsp;hlase. „Okamžitě, tady na&nbsp;tom místě, chci vědět, kdo s&nbsp;tím vším začal!“ Odmlčel se&nbsp;a&nbsp;udělal dva kroky sem, dva tam. „Dřív tuhle schůzi nerozpustím, dokud se&nbsp;to&nbsp;nedovím.“ Sedl si&nbsp;vedle Váši. Uběhlo pět minut, pak deset, pak si&nbsp;někdo odkašlal a&nbsp;všechny oči k&nbsp;němu vzhlédly. Nic. Ředitel se&nbsp;tvářil nesmiřitelně. Poslední výhružkou se&nbsp;však dopustil chyby. Schůzi rozpustit musí tak nebo onak, večer je&nbsp;představení, které přece v&nbsp;zájmu zjištění viníka neodvolá. Vinní i&nbsp;nevinní, všichni mlčeli a&nbsp;trapné ticho narůstalo.</span></p>
          <p class="chunk" data-nb-ref-number="180" data-nb-words="69" data-nb-chars="500"><span class="idea" data-nb-ref-number="185" id="idea185" data-nb-words="69" data-nb-chars="500">Situaci vyřešila paní profesorka Šimková. Z&nbsp;půlhodinového projevu věnovala dvě třetiny nekázni, ledabylosti, lenosti a&nbsp;lajdáctví, vyčetla souboru i&nbsp;jiné nešvary, i&nbsp;když ty&nbsp;se&nbsp;v&nbsp;něm, pravila, vyskytují zřídka nebo vůbec ne, jako například opilost nebo sexuální promiskuita, a&nbsp;na závěr pak promyšleně zařadila vlastní zkušenost z&nbsp;minulosti primabaleríny a&nbsp;přednesla psychologickou studii určenou ředitelství o&nbsp;stavu reprodukčního umělce, který se&nbsp;po&nbsp;určitém počtu odehraných představení blíží hysterii:</span></p>
          <p class="chunk" data-nb-ref-number="181" data-nb-words="65" data-nb-chars="393"><span class="idea" data-nb-ref-number="186" id="idea186" data-nb-words="65" data-nb-chars="393">„… a&nbsp;v&nbsp;takovém nervovém vypětí je&nbsp;člověk blízký pláči stejně jako smíchu, stačí nepatrný popud a&nbsp;propukne v&nbsp;jedno nebo druhé. To, co&nbsp;možná vypadalo jako výsměch a&nbsp;legrace, byl vlastně jen ventil, který měl posloužit k&nbsp;uvolnění nervového vypětí. Proto se&nbsp;přimlouvám, soudruzi, aby celá záležitost byla uzavřena v&nbsp;klidu, bez vyvozování důsledků a&nbsp;celý soubor si&nbsp;z&nbsp;ní vzal ponaučení do&nbsp;budoucna.“</span></p>
          <p class="chunk" data-nb-ref-number="182" data-nb-words="12" data-nb-chars="81"><span class="idea" data-nb-ref-number="187" id="idea187" data-nb-words="12" data-nb-chars="81">Tanečnicím při tréninku pak s&nbsp;úsměvem prozradila jednu ze&nbsp;svých mnoha zkušeností.</span></p>
          <p class="chunk" data-nb-ref-number="183" data-nb-words="31" data-nb-chars="191"><span class="idea" data-nb-ref-number="188" id="idea188" data-nb-words="31" data-nb-chars="191">„Pamatujte si, děvčata, pravý profesionál je&nbsp;skromný a&nbsp;nedá se&nbsp;vyvést z&nbsp;míry za&nbsp;žádných okolností. Žádné nadýmání, i&nbsp;kdybychom na&nbsp;ně&nbsp;měli být sebehrdější, vás nesmí snížit na&nbsp;úroveň amatérů.“</span></p>
        </section>
        <section>
          <p class="chunk" data-nb-ref-number="184" data-nb-words="290" data-nb-chars="1889"><span class="idea" data-nb-ref-number="189" id="idea189" data-nb-words="290" data-nb-chars="1889">Na&nbsp;zkažené představení se&nbsp;brzy zapomnělo. Větry na&nbsp;horách obdržely i&nbsp;tak státní cenu (za objevnost a&nbsp;ideovost), kolektiv divadla dostal navíc řád práce (za vynikající interpretaci objevnosti a&nbsp;ideovosti) a&nbsp;režisér Váša se&nbsp;ve&nbsp;svých dvaatřiceti letech konečně dočkal uznání za&nbsp;celoživotní snahu ve&nbsp;formě titulu Zasloužilý umělec, což mu&nbsp;dodalo chuti pokračovat v&nbsp;experimentování ještě lépe, radostněji a&nbsp;vynalézavěji. Nosil už&nbsp;v&nbsp;hlavě nápad na&nbsp;další muzikál, tentokrát z&nbsp;prostředí velkoměsta, hodlal v&nbsp;něm postavit do&nbsp;protikladu přežívající nešvary (žel, pohlavní promiskuita existuje i&nbsp;v&nbsp;továrnách a&nbsp;úřadech. Těch nevěr! Těch pitek! Kdosi mu&nbsp;vyprávěl o&nbsp;šestnáctileté jeřábnici, která si&nbsp;vysoko u&nbsp;stropu tovární haly, v&nbsp;kabině jeřábu, zařídila dokonalou živnost. Samozřejmě, tyto jevy nejsou pro naši společnost typické, přesto však je&nbsp;nutno odvážně je&nbsp;tepat) a&nbsp;to nové, co&nbsp;je&nbsp;dnes cítit na&nbsp;každém kroku. Měl už&nbsp;dokonce promyšlenu závěrečnou scénu, zobrazí v&nbsp;ní prvomájový průvod, roztančí celou scénu s&nbsp;vlajícími prapory (bude potřeba objednat alespoň čtyři silné větráky navíc), příběh bude tentokrát opravdu milostný, Ján Zbán se&nbsp;bude výborně hodit na&nbsp;roli mladého slévače, do&nbsp;role plánovačky Věry pravděpodobně obsadí Karlu, je&nbsp;taková prostá a&nbsp;lidová. Na&nbsp;titulu si&nbsp;dá&nbsp;záležet, něco, co&nbsp;by&nbsp;asociovalo ono škádlivé rčení Ať&nbsp;se&nbsp;mládí vydovádí, ale jinak, musí dbát, aby název ani v&nbsp;nejmenším neinspiroval k&nbsp;zlomyslnému zesměšňování jako Větry na&nbsp;horách. Kdyby byl tušil, k&nbsp;jak nejapnému žertování název soubor vyprovokuje, byl by&nbsp;se&nbsp;snažil přijít na&nbsp;jiný titul. I&nbsp;když Větry na&nbsp;horách se&nbsp;mu&nbsp;stále zamlouvalo, vyjadřovalo to&nbsp;takovou jako rozevlátost a&nbsp;volnost, a&nbsp;přitom jakoby názvuk nebezpečí, stačí málo a&nbsp;nevinné rozevláté mládí podlehne přežitkům minulosti. Ne, přes hořkost, již od&nbsp;posledního skandálu stále pociťoval, pociťoval současně na&nbsp;své Větry na&nbsp;horách stále vzrůstající hrdost.</span></p>
        </section>
        <section>
          <p class="chunk" data-nb-ref-number="185" data-nb-words="42" data-nb-chars="298"><span class="idea" data-nb-ref-number="190" id="idea190" data-nb-words="42" data-nb-chars="298">Ministerstvo kultury uspořádalo pro laureáty cen gigantickou recepci v&nbsp;sále Valdštejnského paláce, ministr přednesl krátký (asi hodinový) projev, v&nbsp;němž podtrhl hrdost státních činitelů na&nbsp;naše mladé talenty, na&nbsp;jejich odvahu a&nbsp;rozhodnost, s&nbsp;jakou se&nbsp;chopili budovatelského úsilí v&nbsp;oblasti kultury.</span></p>
          <p class="chunk" data-nb-ref-number="186" data-nb-words="20" data-nb-chars="131"><span class="idea" data-nb-ref-number="191" id="idea191" data-nb-words="20" data-nb-chars="131">„Žijeme v&nbsp;době velikého přerodu a&nbsp;budiž čest všem těm, kdož mu&nbsp;pomáhají,“ uzavřel (mimořádně) výstižnou metaforou a&nbsp;pozdvihl pohár.</span></p>
          <p class="chunk" data-nb-ref-number="187" data-nb-words="10" data-nb-chars="62"><span class="idea" data-nb-ref-number="192" id="idea192" data-nb-words="10" data-nb-chars="62">Ferda Nesvadba nasadil ocelový výraz a&nbsp;řekl Karle koutkem úst.</span></p>
          <p class="chunk" data-nb-ref-number="188" data-nb-words="14" data-nb-chars="91"><span class="idea" data-nb-ref-number="193" id="idea193" data-nb-words="14" data-nb-chars="91">„Připadám si&nbsp;jako porodní asistentka u&nbsp;přerodu naší společnosti. Všímáš si, jak sem hrdej?“</span></p>
          <p class="chunk" data-nb-ref-number="189" data-nb-words="87" data-nb-chars="537"><span class="idea" data-nb-ref-number="194" id="idea194" data-nb-words="87" data-nb-chars="537">Karla se&nbsp;začala dusit. Naštěstí spustili Píseň práce a&nbsp;všichni se&nbsp;dali do&nbsp;zpěvu. I&nbsp;Nesvadba zpíval zaníceně a&nbsp;falešně. Petr, jenž stál po&nbsp;boku své ženy Mileny, zpíval vážně, ale pianissimo. Jak ladil, věděla jenom Karla. Jednou ho&nbsp;celou cestu na&nbsp;Konopiště učila známou lidovou Ta&nbsp;podolská porodnice, ale zvládl pouze slova. Žena po&nbsp;jeho boku zpívala také, elegantní tmavá blondýna, maličko už&nbsp;při těle, ale pořád ještě hezká a&nbsp;přitažlivá. S&nbsp;posledními takty hymnu stále více očí počalo šilhat po&nbsp;dlouhých stolech s&nbsp;velkorysým pohoštěním.</span></p>
          <p class="chunk" data-nb-ref-number="190" data-nb-words="10" data-nb-chars="74"><span class="idea" data-nb-ref-number="195" id="idea195" data-nb-words="10" data-nb-chars="74">„Nemáš zbytečnej igeliťák?“ zašeptal Karle do&nbsp;ucha Franta Vrba, kontrabas.</span></p>
          <p class="chunk" data-nb-ref-number="191" data-nb-words="3" data-nb-chars="22"><span class="idea" data-nb-ref-number="196" id="idea196" data-nb-words="3" data-nb-chars="22">„Ježiš, já&nbsp;zapomněla.“</span></p>
          <p class="chunk" data-nb-ref-number="192" data-nb-words="6" data-nb-chars="29"><span class="idea" data-nb-ref-number="197" id="idea197" data-nb-words="6" data-nb-chars="29">„Tak to&nbsp;nacpem do&nbsp;tvý tašky.“</span></p>
          <p class="chunk" data-nb-ref-number="193" data-nb-words="6" data-nb-chars="29"><span class="idea" data-nb-ref-number="198" id="idea198" data-nb-words="6" data-nb-chars="29">„To ne, vona by&nbsp;se&nbsp;umastila.“</span></p>
          <p class="chunk" data-nb-ref-number="194" data-nb-words="22" data-nb-chars="133"><span class="idea" data-nb-ref-number="199" id="idea199" data-nb-words="22" data-nb-chars="133">Spustila hudba k&nbsp;tanci. Franta vzal Karlu do&nbsp;náruče a&nbsp;decentně odtančili k&nbsp;bufetu. Pohled na&nbsp;velehory dortů ji&nbsp;odpoutal od&nbsp;tanečníka.</span></p>
          <p class="chunk" data-nb-ref-number="195" data-nb-words="27" data-nb-chars="154"><span class="idea" data-nb-ref-number="200" id="idea200" data-nb-words="27" data-nb-chars="154">„Nejdřív si&nbsp;to&nbsp;nacpu do&nbsp;břicha,“ řekla a&nbsp;řítila se&nbsp;k&nbsp;talíři. „Pak budu hledat ňákej vak.“ Nejlepší vynález světa jsou dorty, nikdy se&nbsp;jich dost nenasytím.</span></p>
          <p class="chunk" data-nb-ref-number="196" data-nb-words="15" data-nb-chars="77"><span class="idea" data-nb-ref-number="201" id="idea201" data-nb-words="15" data-nb-chars="77">„Aby se&nbsp;ti&nbsp;z&nbsp;toho neudělaly bubliny za&nbsp;ušima,“ řekl Franta. „Já du&nbsp;na&nbsp;párky.“</span></p>
          <p class="chunk" data-nb-ref-number="197" data-nb-words="33" data-nb-chars="207"><span class="idea" data-nb-ref-number="202" id="idea202" data-nb-words="33" data-nb-chars="207">Přitančila i&nbsp;Ester a&nbsp;Helga, všechny tři mlsaly a&nbsp;přivíraly oči slastí ze&nbsp;sladkosti na&nbsp;jazyku, patře, v&nbsp;žaludku. Pro tanečnice jsou nejlepší vynález světa dorty, ano, všechno ostatní přichází až&nbsp;dlouho potom.</span></p>
          <p class="chunk" data-nb-ref-number="198" data-nb-words="285" data-nb-chars="1706"><span class="idea" data-nb-ref-number="203" id="idea203" data-nb-words="285" data-nb-chars="1706">Petr k&nbsp;nim přistoupil. Vzrušovala ho&nbsp;skutečnost, že&nbsp;je&nbsp;tu&nbsp;má&nbsp;všechny čtyři pohromadě a&nbsp;že žádná nemá tušení. Klíč k&nbsp;té důmyslné skládačce má&nbsp;jen on, každá z&nbsp;nich zná jen část tajenky, toho slastného tajemství, sladšího než celá mísa dortů, kterou právě pořádají. Ach, tanečnice rády sladké! Dorty představovaly na&nbsp;účtech z&nbsp;výletů vždycky nejvyšší položku. A&nbsp;netloustnou, to&nbsp;je&nbsp;zvláštní. Milena se&nbsp;drží, odpírá si, a&nbsp;stejně se&nbsp;čím dál víc zakulacuje, pomyslel si&nbsp;mrzutě. Škoda. Kdysi bývala taky pružná a&nbsp;štíhlá, s&nbsp;ňadry vyhovující velikosti. Škoda. Ale vlastně ani ne. Vyzval k&nbsp;tanci všechny tři popořadě. Ester se&nbsp;celá zachvěla, když jí&nbsp;velmi opatrně (nejdříve se&nbsp;nenápadně rozhlédl) zašeptal do&nbsp;ucha „Miluješ mě?“ Helga se&nbsp;jen usmívala štěstím a&nbsp;na jeho otázku odpověděla pouze očima. Karla ho&nbsp;však málem přivedla do&nbsp;maléru, skoro zalitoval té&nbsp;otázky. Přitiskla se&nbsp;k&nbsp;němu celou dolní polovinou těla a&nbsp;neopatrně, polohlasem, s&nbsp;vášní pro ni&nbsp;tak typickou pravila: „Chci tě, divochu, teď hned tě&nbsp;chci!“ Zatmělo se&nbsp;mu&nbsp;před očima a&nbsp;musel se&nbsp;od&nbsp;ní&nbsp;odpoutat ještě dřív, než dohrála hudba. Tančil i&nbsp;se svou ženou, dlouho a&nbsp;zamilovaně, sledoval nenápadně, zda je&nbsp;vidí ministr a&nbsp;první náměstek, pro jistotu kroky kolem jejich stolu. Musejí vidět, v&nbsp;jak dokonalém souladu je&nbsp;jeho soukromý život. Ministr je&nbsp;zaznamenal a&nbsp;usmál se, Milena mu&nbsp;úsměv oplatila. Tak to&nbsp;má&nbsp;být, bez řečí a&nbsp;nepřesvědčivých tvrzení. Stačí jen malé gesto, a&nbsp;zapůsobí víc než dlouhé řeči. Vyzval k&nbsp;tanci i&nbsp;manželku soudruha ministra (tlustou, že&nbsp;ji&nbsp;sotva objal) i&nbsp;sekretářky, a&nbsp;dokonce i&nbsp;soudružku uklízečku (je to&nbsp;koneckonců taky člověk a&nbsp;Petr byl koneckonců demokrat. Mimo to&nbsp;byla hezká. Byla to&nbsp;žena bývalého továrníka, ale to&nbsp;Petr nevěděl).</span></p>
          <p class="chunk" data-nb-ref-number="199" data-nb-words="163" data-nb-chars="977"><span class="idea" data-nb-ref-number="204" id="idea204" data-nb-words="163" data-nb-chars="977">Karla odběhla ze&nbsp;sálu. V&nbsp;předpokoji toalet pro dámy pracovala soudružka v&nbsp;bílém plášti. Podala jí&nbsp;čistý froťák a&nbsp;miniaturní mýdlo. V&nbsp;křesílku u&nbsp;zrcadla seděla paní Pinkasová a&nbsp;česala se. Poslala milý úsměv Karlinu obrazu v&nbsp;zrcadle a&nbsp;přepudrovala si&nbsp;nos. Docela hezká, pomyslela si&nbsp;Karla, všechno je&nbsp;tu&nbsp;hezký. I&nbsp;ten hajzl. Čistej, s&nbsp;kobercema a&nbsp;voní. Voní. Á&nbsp;sakra. Přešla kolem paní Pinkasové, vrátila jí&nbsp;úsměv a&nbsp;nasála vzduch. Chat Noir, blesklo jí&nbsp;hlavou, nasála znovu a&nbsp;v&nbsp;hlavě se&nbsp;jí&nbsp;rozsvítilo naplno. Tak takhle to&nbsp;je! Oblíbený parfém. Tůdle! Petr nechce přinášet domů vůně, které by&nbsp;se&nbsp;třískaly s&nbsp;parfémem manželky Mileny. Chytrej chlapec! Rozvrat manželství na&nbsp;základě totálního neporozumění patrně dosud nenastal. Kdyby tahle holka žila v&nbsp;rozvratu, sotva by&nbsp;se&nbsp;teď na&nbsp;ni&nbsp;smála jak buclatej andělíček. Leda že&nbsp;je&nbsp;nalíznutá, ale to&nbsp;se&nbsp;obvykle spíš brečí, je-li někdo v&nbsp;rozvratu. Petříček je&nbsp;kapánek potvora. Kapánek moc asi. A&nbsp;z&nbsp;prudkého osvícení v&nbsp;hlavě se&nbsp;zrodil nápad.</span></p>
        </section>
        <section>
          <p class="chunk" data-nb-ref-number="200" data-nb-words="17" data-nb-chars="93"><span class="idea" data-nb-ref-number="205" id="idea205" data-nb-words="17" data-nb-chars="93">Franta Vrba igeliťák zřejmě sehnal. Pod sakem měl bouli a&nbsp;v&nbsp;ní dvanáct párků a&nbsp;čtyři taliány.</span></p>
          <p class="chunk" data-nb-ref-number="201" data-nb-words="10" data-nb-chars="64"><span class="idea" data-nb-ref-number="206" id="idea206" data-nb-words="10" data-nb-chars="64">„Co bych si&nbsp;nevzal svůj drobeček ze&nbsp;společnýho stolu blahobytu.“</span></p>
          <p class="chunk" data-nb-ref-number="202" data-nb-words="10" data-nb-chars="55"><span class="idea" data-nb-ref-number="207" id="idea207" data-nb-words="10" data-nb-chars="55">„Seš hamoun, mohs tam nechat něco pro mě,“ řekla Karla.</span></p>
          <p class="chunk" data-nb-ref-number="203" data-nb-words="16" data-nb-chars="82"><span class="idea" data-nb-ref-number="208" id="idea208" data-nb-words="16" data-nb-chars="82">„Tys měla dost. Viděl sem tě&nbsp;moc dobře, jak se&nbsp;dlabeš. Každej něco pro vlast, ne?“</span></p>
          <p class="chunk" data-nb-ref-number="204" data-nb-words="6" data-nb-chars="35"><span class="idea" data-nb-ref-number="209" id="idea209" data-nb-words="6" data-nb-chars="35">Něžně mu&nbsp;pohladila bouli pod sakem.</span></p>
          <p class="chunk" data-nb-ref-number="205" data-nb-words="7" data-nb-chars="37"><span class="idea" data-nb-ref-number="210" id="idea210" data-nb-words="7" data-nb-chars="37">„Di domů, ať&nbsp;to&nbsp;dětem doneseš teplý.“</span></p>
          <p class="chunk" data-nb-ref-number="206" data-nb-words="34" data-nb-chars="183"><span class="idea" data-nb-ref-number="211" id="idea211" data-nb-words="34" data-nb-chars="183">Bylo před půlnocí. Váša se&nbsp;napil a&nbsp;posedla ho&nbsp;kuráž ještě větší než po&nbsp;udělení státní ceny. Podařilo se&nbsp;mu&nbsp;přitočit ke&nbsp;stolu ministra. Vyprávěl o&nbsp;svém novém nápadu a&nbsp;v&nbsp;očích mu&nbsp;plálo.</span></p>
          <p class="chunk" data-nb-ref-number="207" data-nb-words="44" data-nb-chars="254"><span class="idea" data-nb-ref-number="212" id="idea212" data-nb-words="44" data-nb-chars="254">„Je to&nbsp;jako těhotenství, soudruhu ministře. Jako bych ten plod v&nbsp;sobě nosil a&nbsp;opatroval, dokud řádně neuzraje, a&nbsp;pak přijde porod, tvrdá práce, pot a&nbsp;krev. A&nbsp;možná že&nbsp;se&nbsp;rovnou zrodí dvojčata. Mám ještě jeden nápad: zkombinovat město a&nbsp;vesnici v&nbsp;jednom.“</span></p>
          <p class="chunk" data-nb-ref-number="208" data-nb-words="52" data-nb-chars="314"><span class="idea" data-nb-ref-number="213" id="idea213" data-nb-words="52" data-nb-chars="314">Ministr zívl a&nbsp;vstal. Sál se&nbsp;už&nbsp;skoro vyprázdnil. Na&nbsp;talíři v&nbsp;bufetu seděl smutně poslední kousek oříškové rolády. Všechno bylo snědeno anebo ukryto v&nbsp;igeliťácích pod saky muzikantů. Karle se&nbsp;kousku zželelo. Ležel tam tak sám, chudinka. Nacpala si&nbsp;ho&nbsp;do&nbsp;pusy a&nbsp;sešla po&nbsp;měkkém koberci širokého schodiště jako dáma.</span></p>
        </section>
        <section>
          <p class="chunk" data-nb-ref-number="209" data-nb-words="87" data-nb-chars="587"><span class="idea" data-nb-ref-number="214" id="idea214" data-nb-words="87" data-nb-chars="587">Soubor se&nbsp;podle neustále opakovaných nabádání režiséra Váši soustředil na&nbsp;představení. Část v&nbsp;šatnách a&nbsp;v&nbsp;zákulisí (jenom ti&nbsp;ovšem, kteří to&nbsp;brali vážně), jediný Ján Zbán se&nbsp;soustředil přímo na&nbsp;scéně, kde byla velká frekvence kulisáků a&nbsp;osvětlovačů. Učil se&nbsp;tak uzavírat okruh veřejné samoty podle Stanislavského. Větší část souboru se&nbsp;soustředila v&nbsp;Kajutě a&nbsp;naslouchala historkám pana Vejmelky, jež však s&nbsp;lidovostí muzikálu Větry na&nbsp;horách nesouvisely. Přitom popíjeli neškodné nápoje, protože pan Vejmelka dostal přísný zákaz nalévat alkohol, dokud neodejde poslední divák z&nbsp;hlediště.</span></p>
          <p class="chunk" data-nb-ref-number="210" data-nb-words="76" data-nb-chars="438"><span class="idea" data-nb-ref-number="215" id="idea215" data-nb-words="76" data-nb-chars="438">„Jednou to&nbsp;všechno sepíšu, pánové, a&nbsp;uděláme z&nbsp;toho operu nebo balet. Esterko, ty&nbsp;bys mohla představovat vod hodiny tu&nbsp;vílu, co&nbsp;mě&nbsp;tenkrát navštívila ve&nbsp;snu a&nbsp;řekla mi, že&nbsp;budu slavnej. Jenomže mi&nbsp;neprozradila, co&nbsp;budu slavnej. Na&nbsp;to&nbsp;sem přišel až&nbsp;teďko. Budu slavnej spisovatel. Co&nbsp;já&nbsp;blbec už&nbsp;rozdal námětů. Nejvíc Frantovi Němcovi. Já&nbsp;mu&nbsp;dodal nejmíň polovinu těch soudniček. No&nbsp;jo. Ale mám jich eště plno v&nbsp;zásobě, kerý sem nerozdal.“</span></p>
          <p class="chunk" data-nb-ref-number="211" data-nb-words="17" data-nb-chars="95"><span class="idea" data-nb-ref-number="216" id="idea216" data-nb-words="17" data-nb-chars="95">Měl jich skutečně v&nbsp;zásobě plno, ale rozdával je&nbsp;na&nbsp;potkání. Většinu z&nbsp;nich si&nbsp;stejně vymýšlel.</span></p>
          <p class="chunk" data-nb-ref-number="212" data-nb-words="14" data-nb-chars="78"><span class="idea" data-nb-ref-number="217" id="idea217" data-nb-words="14" data-nb-chars="78">„Nojo, když to&nbsp;ale nejsou experimenty,“ řekl Ferda a&nbsp;napil se&nbsp;piva z&nbsp;termosky.</span></p>
          <p class="chunk" data-nb-ref-number="213" data-nb-words="85" data-nb-chars="495"><span class="idea" data-nb-ref-number="218" id="idea218" data-nb-words="85" data-nb-chars="495">„To ti&nbsp;Bůh řek, že&nbsp;ne. Já&nbsp;na&nbsp;tom žhavým jádru života, jak by&nbsp;se&nbsp;teďko řeklo, seděl nejmíň padesát let. Já&nbsp;nepotřebuju experimentovat. A&nbsp;že to&nbsp;byl život strakatej.“ Pan Vejmelka mávl rukou a&nbsp;tvářil se, jako by&nbsp;neměl mnoho chuti vyprávět o&nbsp;té strakatině. Patrně si&nbsp;však v&nbsp;hlavě teprve sumíroval nějakou novou variantu příběhu z&nbsp;předměstí, která se&nbsp;traduje pouze ústně a&nbsp;je možná starší než dva Vejmelkové dohromady a&nbsp;vybrušuje se&nbsp;jako kámen v&nbsp;potoce, každým dalším vypravěčem o&nbsp;stupínek vylepšená.</span></p>
          <p class="chunk" data-nb-ref-number="214" data-nb-words="19" data-nb-chars="128"><span class="idea" data-nb-ref-number="219" id="idea219" data-nb-words="19" data-nb-chars="128">„Chceš Arakólu?“ zeptal se&nbsp;Ester. Otevřel láhev a&nbsp;elegantním pohybem nalil do&nbsp;sklenky. Ferda ji&nbsp;šťouchl loktem. Ester pochopila.</span></p>
          <p class="chunk" data-nb-ref-number="215" data-nb-words="9" data-nb-chars="53"><span class="idea" data-nb-ref-number="220" id="idea220" data-nb-words="9" data-nb-chars="53">„Pane Vejmelka, vy&nbsp;jste taky někdy ten parník řídil?“</span></p>
          <p class="chunk" data-nb-ref-number="216" data-nb-words="22" data-nb-chars="118"><span class="idea" data-nb-ref-number="221" id="idea221" data-nb-words="22" data-nb-chars="118">„No samo sebou, ale to&nbsp;až&nbsp;sem se&nbsp;k&nbsp;tomu dopracoval. Nejdřív sem musel vod píky, žádný rovnou ke&nbsp;kormidlu jako dneska.“</span></p>
          <p class="chunk" data-nb-ref-number="217" data-nb-words="6" data-nb-chars="36"><span class="idea" data-nb-ref-number="222" id="idea222" data-nb-words="6" data-nb-chars="36">„Kolik vám bylo, když jste začínal?“</span></p>
          <p class="chunk" data-nb-ref-number="218" data-nb-words="151" data-nb-chars="871"><span class="idea" data-nb-ref-number="223" id="idea223" data-nb-words="151" data-nb-chars="871">„Štrnáct, když mě&nbsp;vzali k&nbsp;vorařům. Pánové, já&nbsp;poznal vodu líp než vlastní matku. Tenkrát byla eště čistá. No, sem tam se&nbsp;v&nbsp;ní vobjevil chcíplej pes nebo kůň anebo i&nbsp;ňáká ta&nbsp;nešťastnice, co&nbsp;ji&nbsp;vopustil milej, ale v&nbsp;zásadě ta&nbsp;voda byla jako lilium. Jednou ji&nbsp;ale Podskaláci zasvinili, mně to&nbsp;mohlo srdce utrhnout, já&nbsp;tu&nbsp;vodu měl rád, ale pomstili jsme ji. Voni Libeňský s&nbsp;Podskalákama byli furt na&nbsp;válečný noze. Vodjakživa. Stačilo málo a&nbsp;byla rvačka jedna dvě. Po&nbsp;nějakým tom nedorozumění, kerý sme my&nbsp;Libeňský spravedlivě vyhráli, se&nbsp;Podskaláci vodmlčeli. Asi tak na&nbsp;tejden, mohlo to&nbsp;bejt čtrnáct dní a&nbsp;my sme začli bejt neklidný. Drželi sme se&nbsp;v&nbsp;pohotovosti, ale málo platný. Jednou takle plavíme vory kolem Vyšehradu, já&nbsp;se&nbsp;vyvaluju na&nbsp;sluníčku, voda nás nese, Pepík Šourků jen sem tam dloubne dno, abysme nevypadli z&nbsp;lajny, a&nbsp;u&nbsp;Císařský louky se&nbsp;to&nbsp;najednou přihnalo.“</span></p>
          <p class="chunk" data-nb-ref-number="219" data-nb-words="4" data-nb-chars="27"><span class="idea" data-nb-ref-number="224" id="idea224" data-nb-words="4" data-nb-chars="27">„Bouřka?“ zeptala se&nbsp;Helga.</span></p>
          <p class="chunk" data-nb-ref-number="220" data-nb-words="127" data-nb-chars="715"><span class="idea" data-nb-ref-number="225" id="idea225" data-nb-words="127" data-nb-chars="715">„Jo, bouřka. Krupobití, že&nbsp;sme málem šli ke&nbsp;dnu i&nbsp;s&nbsp;vorama. Lítalo mi&nbsp;to&nbsp;kolem uší, plesk na&nbsp;hlavu, plác do&nbsp;ksiftu, sehnu se, jak si&nbsp;chráním palici a&nbsp;koukám, voni to&nbsp;sou koňský kobližky, některý suchý, ale některý jak čerstvý kravince, lítalo to&nbsp;nad náma, do&nbsp;nás, vory zaflákaný, voda zkalená. Popadli sme bidla a&nbsp;dloubeme dno jak diví, abysme už&nbsp;byli z&nbsp;dosahu. Pak teprve sme se&nbsp;rozhlídli. Frantovi to&nbsp;zacpalo uši a&nbsp;von propad panice, že&nbsp;vohluchnul, měli sme ty&nbsp;kobližky všude, kde si&nbsp;to&nbsp;jen můžete představit. Podskaláci je&nbsp;sbírali po&nbsp;městě celejch čtrnáct dní a&nbsp;sváželi si&nbsp;je&nbsp;na&nbsp;Cindu, měli promyšlenou stratégii a&nbsp;mysleli si, že&nbsp;sou chytrý. No, byli, páč my&nbsp;sme sice drželi pohotovost, ale todle nás zaskočilo.“</span></p>
          <p class="chunk" data-nb-ref-number="221" data-nb-words="14" data-nb-chars="96"><span class="idea" data-nb-ref-number="226" id="idea226" data-nb-words="14" data-nb-chars="96">„Kde mohli sehnat tolik koňskejch těch…?“ zeptala se&nbsp;Helga nedůvěřivě. Pan Vejmelka se&nbsp;rozčílil.</span></p>
          <p class="chunk" data-nb-ref-number="222" data-nb-words="20" data-nb-chars="130"><span class="idea" data-nb-ref-number="227" id="idea227" data-nb-words="20" data-nb-chars="130">„Jak já&nbsp;mám něco sepisovat, když tadykle ta&nbsp;generace nic neví. To&nbsp;bude snad vyžadovat extra vysvětlivky pro absolutně nevzdělaný.“</span></p>
          <p class="chunk" data-nb-ref-number="223" data-nb-words="12" data-nb-chars="69"><span class="idea" data-nb-ref-number="228" id="idea228" data-nb-words="12" data-nb-chars="69">„Přivezli je&nbsp;z&nbsp;Chuchle,“ řekl kdosi. Pan Vejmelka se&nbsp;chytil za&nbsp;hlavu.</span></p>
          <p class="chunk" data-nb-ref-number="224" data-nb-words="60" data-nb-chars="314"><span class="idea" data-nb-ref-number="229" id="idea229" data-nb-words="60" data-nb-chars="314">„Vy nevíte, že&nbsp;po&nbsp;Praze jezdily vozy s&nbsp;koňma? Pošťáci, pekaři, řezníci. To&nbsp;myslíte, že&nbsp;na&nbsp;to&nbsp;tenkrát měli Čé&nbsp;Es&nbsp;Á&nbsp;Dé?“ zlobil se&nbsp;a&nbsp;pronikal do&nbsp;role hloub a&nbsp;hloub. Byl v&nbsp;podstatě herec, který se&nbsp;minul povoláním. Prohrábl si&nbsp;šediny a&nbsp;zatvářil se&nbsp;jako učitel, jenž se&nbsp;právě od&nbsp;žáčka dozvěděl, že&nbsp;pět a&nbsp;tři je&nbsp;patnáct.</span></p>
          <p class="chunk" data-nb-ref-number="225" data-nb-words="22" data-nb-chars="123"><span class="idea" data-nb-ref-number="230" id="idea230" data-nb-words="22" data-nb-chars="123">„Bane, na&nbsp;ty&nbsp;pošťáky já&nbsp;si&nbsp;pamatuju,“ řekl Ferda. „Dycky sme naskakovali na&nbsp;to&nbsp;stupátko vzádu a&nbsp;kočí po&nbsp;nás práskal bičem.“</span></p>
          <p class="chunk" data-nb-ref-number="226" data-nb-words="9" data-nb-chars="62"><span class="idea" data-nb-ref-number="231" id="idea231" data-nb-words="9" data-nb-chars="62">„No prosim, konečně někdo vzdělanej,“ oddychl si&nbsp;pan Vejmelka.</span></p>
          <p class="chunk" data-nb-ref-number="227" data-nb-words="28" data-nb-chars="187"><span class="idea" data-nb-ref-number="232" id="idea232" data-nb-words="28" data-nb-chars="187">„A&nbsp;metaři, žejo?“ pokračoval Ferda snaživě. Mrkl na&nbsp;partu u&nbsp;stolu. „Voni mívali takový škrabadla na&nbsp;opačným konci koštěte, žejo, a&nbsp;těma ty&nbsp;kobližky vyškrabovali mezi dlažebníma kostkama.“</span></p>
          <p class="chunk" data-nb-ref-number="228" data-nb-words="50" data-nb-chars="302"><span class="idea" data-nb-ref-number="233" id="idea233" data-nb-words="50" data-nb-chars="302">„Výborně!“ Pan Vejmelka si&nbsp;dal dlouhého šluka z&nbsp;fajfky (nezbytné součásti role námořníka pražské paroplavby). „Dloubali ty&nbsp;kobližky, pak vobrátili koště, chytli ho&nbsp;jednou rukou za&nbsp;ten umazanej konec a&nbsp;smetli je&nbsp;na&nbsp;lopatu. Pak si&nbsp;takovej metař sed na&nbsp;kraj chodníku, vyndal chleba z&nbsp;novin a&nbsp;dal si&nbsp;gábl.“</span></p>
          <p class="chunk" data-nb-ref-number="229" data-nb-words="4" data-nb-chars="25"><span class="idea" data-nb-ref-number="234" id="idea234" data-nb-words="4" data-nb-chars="25">„Fuj,“ ošklíbla se&nbsp;Helga.</span></p>
          <p class="chunk" data-nb-ref-number="230" data-nb-words="30" data-nb-chars="183"><span class="idea" data-nb-ref-number="235" id="idea235" data-nb-words="30" data-nb-chars="183">„Jakýpak fuj. To&nbsp;byl život, pánové. Takže vidíte, že&nbsp;materiálu mohli Podskaláci shromáždit, kolik chtěli. My&nbsp;se&nbsp;teda cejtili pokořený a&nbsp;Pepík Šourek hned rukávy vyhrnutý a&nbsp;dem na&nbsp;ně.“</span></p>
          <p class="chunk" data-nb-ref-number="231" data-nb-words="15" data-nb-chars="98"><span class="idea" data-nb-ref-number="236" id="idea236" data-nb-words="15" data-nb-chars="98">Pan Vejmelka vychutnal napětí, o&nbsp;němž se&nbsp;domníval, že&nbsp;se&nbsp;zmocnilo posluchačů, a&nbsp;pomalu pokračoval.</span></p>
          <p class="chunk" data-nb-ref-number="232" data-nb-words="117" data-nb-chars="661"><span class="idea" data-nb-ref-number="237" id="idea237" data-nb-words="117" data-nb-chars="661">„Počkej, Pepiku, povidám. Svaly sem měl, ale rvát se&nbsp;na&nbsp;pěstě, to&nbsp;se&nbsp;mi&nbsp;nechtělo. A&nbsp;řek sem mu, co&nbsp;sem měl na&nbsp;mysli.“ Dlouze se&nbsp;napil vody. „Dali sme dohromady partu, asi tak patnáct mužů, vozbrojili se&nbsp;kleštěma a&nbsp;páčidlama a&nbsp;za noc sme jim ty&nbsp;jejich vory rozebrali a&nbsp;zase smontovali jen tak na&nbsp;čestný slovo. Měli je&nbsp;zaparkovaný na&nbsp;pravým břehu, bez vobav si&nbsp;vyspávali se&nbsp;svejma fuksiema anebo vychutnávali slastě vítězství v&nbsp;hospodě u&nbsp;Pajdavýho telete. A&nbsp;druhej den šli plavit, vodpíchnou se&nbsp;a&nbsp;bác. My&nbsp;na&nbsp;to&nbsp;koukali z&nbsp;mostu. Vltava v&nbsp;tom místě vypadala, jako kdybyste do&nbsp;ní&nbsp;vysypali celou sušickou sirkárnu. Každý břevno zvlášť, rozpadlo se&nbsp;jim to&nbsp;na&nbsp;polínka.“</span></p>
          <p class="chunk" data-nb-ref-number="233" data-nb-words="10" data-nb-chars="62"><span class="idea" data-nb-ref-number="238" id="idea238" data-nb-words="10" data-nb-chars="62">„Nástup na&nbsp;scénu, nástup na&nbsp;scénu,“ zanaléhal hlas z&nbsp;ampliónu.</span></p>
          <p class="chunk" data-nb-ref-number="234" data-nb-words="21" data-nb-chars="122"><span class="idea" data-nb-ref-number="239" id="idea239" data-nb-words="21" data-nb-chars="122">„Tak děte, já&nbsp;vám to&nbsp;pak dopovim. A&nbsp;dneska žádný vylomeniny, jednou sme laureáti, tak do&nbsp;tý&nbsp;srágory dejte trochu noblesy.“</span></p>
        </section>
        <section>
          <p class="chunk" data-nb-ref-number="235" data-nb-words="135" data-nb-chars="881"><span class="idea" data-nb-ref-number="240" id="idea240" data-nb-words="135" data-nb-chars="881">Karla bloumala po&nbsp;Václavském náměstí a&nbsp;přemýšlela, co&nbsp;si&nbsp;dřív koupit za&nbsp;poslední výplatu. U&nbsp;výkladních skříní Jasu byl nával, lidi se&nbsp;strkali, aby zahlédli poslední výkřik obuvnické módy, gondoly ve&nbsp;všech barvách na&nbsp;každou nohu. Ušklíbla se&nbsp;a&nbsp;pokročila k&nbsp;dalšímu výkladu, který jako by&nbsp;ji&nbsp;magicky přitahoval. Patřil nikoli obchodu s&nbsp;obuví, dříve Baťa, nýbrž obchodu s&nbsp;dorty, dříve Štěrba. Zákusky, koláčky a&nbsp;jahodové košíčky zvítězily. Posílala si&nbsp;je&nbsp;po&nbsp;patře do&nbsp;žaludku, zneškodňovala jeden po&nbsp;druhém, až&nbsp;už&nbsp;nemohla. Ale musela. A&nbsp;při té&nbsp;malé cukrové orgii si&nbsp;vzpomněla na&nbsp;svůj nápad z&nbsp;recepce. Zaplatila za&nbsp;sladkosti v&nbsp;hodnotě nových bot a&nbsp;vykročila směrem k&nbsp;Sovětské knize, jež kromě knih sovětských autorů nabízela spřáteleným spotřebitelům samotřetí až&nbsp;samodesáté panenky z&nbsp;pomalovaného dřeva, omalovánky se&nbsp;strašlivými kresbami předních sovětských umělců, ušanky a&nbsp;kosmetiku.</span></p>
          <p class="chunk" data-nb-ref-number="236" data-nb-words="8" data-nb-chars="68"><span class="idea" data-nb-ref-number="241" id="idea241" data-nb-words="8" data-nb-chars="68">Zakoupila lahvičku zaručeně trvanlivého smradu zvaného Duchy Moskvy.</span></p>
          <p class="chunk" data-nb-ref-number="237" data-nb-words="24" data-nb-chars="147"><span class="idea" data-nb-ref-number="242" id="idea242" data-nb-words="24" data-nb-chars="147">Byl jejich den. Rychle se&nbsp;osprchovala, lehce nalíčená a&nbsp;těžce navoněná, a&nbsp;pospíchala k&nbsp;modré oktávii za&nbsp;rohem. Auto se&nbsp;rozjelo směrem na&nbsp;Konopiště.</span></p>
          <p class="chunk" data-nb-ref-number="238" data-nb-words="23" data-nb-chars="139"><span class="idea" data-nb-ref-number="243" id="idea243" data-nb-words="23" data-nb-chars="139">„Co to&nbsp;máš za&nbsp;divnou vůni?“ zeptal se&nbsp;rozmrzele. Bylo to&nbsp;pochopitelné. Vůně voněla strašlivě. „Proč nepoužíváš ten parfém, co&nbsp;jsem ti&nbsp;dal?“</span></p>
          <p class="chunk" data-nb-ref-number="239" data-nb-words="4" data-nb-chars="25"><span class="idea" data-nb-ref-number="244" id="idea244" data-nb-words="4" data-nb-chars="25">„Já už&nbsp;ho&nbsp;vypotřebovala.“</span></p>
          <p class="chunk" data-nb-ref-number="240" data-nb-words="7" data-nb-chars="42"><span class="idea" data-nb-ref-number="245" id="idea245" data-nb-words="7" data-nb-chars="42">„Tak proč neřekneš? Koupil bych ti&nbsp;jinej.“</span></p>
          <p class="chunk" data-nb-ref-number="241" data-nb-words="7" data-nb-chars="38"><span class="idea" data-nb-ref-number="246" id="idea246" data-nb-words="7" data-nb-chars="38">Přitulila se&nbsp;k&nbsp;němu a&nbsp;zamávala řasami.</span></p>
          <p class="chunk" data-nb-ref-number="242" data-nb-words="6" data-nb-chars="34"><span class="idea" data-nb-ref-number="247" id="idea247" data-nb-words="6" data-nb-chars="34">„Já nechci, aby sis mě&nbsp;vydržoval.“</span></p>
          <p class="chunk" data-nb-ref-number="243" data-nb-words="13" data-nb-chars="68"><span class="idea" data-nb-ref-number="248" id="idea248" data-nb-words="13" data-nb-chars="68">„Ale jdi, ty&nbsp;hlupánku. Přece ti&nbsp;můžu dát dáreček, když mě&nbsp;máš ráda.“</span></p>
          <p class="chunk" data-nb-ref-number="244" data-nb-words="13" data-nb-chars="82"><span class="idea" data-nb-ref-number="249" id="idea249" data-nb-words="13" data-nb-chars="82">„Já vim,“ zakňourala co&nbsp;nejrozkošněji. „Ale co&nbsp;když pak tvoje žena příde zkrátka?“</span></p>
          <p class="chunk" data-nb-ref-number="245" data-nb-words="20" data-nb-chars="137"><span class="idea" data-nb-ref-number="250" id="idea250" data-nb-words="20" data-nb-chars="137">„Karlo,“ zaúpěl, jako by&nbsp;ho&nbsp;udeřila do&nbsp;nejbolavějšího místa. „Moje manželství je&nbsp;v&nbsp;absolutním rozkladu. Po&nbsp;prázdninách zažádám o&nbsp;rozvod.“</span></p>
          <p class="chunk" data-nb-ref-number="246" data-nb-words="9" data-nb-chars="59"><span class="idea" data-nb-ref-number="251" id="idea251" data-nb-words="9" data-nb-chars="59">„Opravdu?“ pravila spisovně. „Já jsem s&nbsp;tebou tak šťastná.“</span></p>
          <p class="chunk" data-nb-ref-number="247" data-nb-words="22" data-nb-chars="132"><span class="idea" data-nb-ref-number="252" id="idea252" data-nb-words="22" data-nb-chars="132">Přisedla si&nbsp;ještě blíž a&nbsp;vůně se&nbsp;těžce zdvihla rozvířeným vzduchem. Otevřel okno. Políbila mu&nbsp;ruku na&nbsp;volantě, paži, ucho. Usmál se.</span></p>
          <p class="chunk" data-nb-ref-number="248" data-nb-words="2" data-nb-chars="13"><span class="idea" data-nb-ref-number="253" id="idea253" data-nb-words="2" data-nb-chars="13">„Miluješ mě?“</span></p>
          <p class="chunk" data-nb-ref-number="249" data-nb-words="8" data-nb-chars="51"><span class="idea" data-nb-ref-number="254" id="idea254" data-nb-words="8" data-nb-chars="51">„Děsně. Seš nejlepší milenec, jakýho sem kdy měla.“</span></p>
          <p class="chunk" data-nb-ref-number="250" data-nb-words="7" data-nb-chars="45"><span class="idea" data-nb-ref-number="255" id="idea255" data-nb-words="7" data-nb-chars="45">„Ano?“ zdvihl obočí. „A&nbsp;kolikpaks jich měla?“</span></p>
          <p class="chunk" data-nb-ref-number="251" data-nb-words="25" data-nb-chars="147"><span class="idea" data-nb-ref-number="256" id="idea256" data-nb-words="25" data-nb-chars="147">„Možná patnáct, možná dvacet jedna, už&nbsp;ani nevím,“ vymýšlela si&nbsp;a&nbsp;prstem psala po&nbsp;paži svírající páku řízení. „Ale žádnej nebyl tak bezva jako ty.“</span></p>
          <p class="chunk" data-nb-ref-number="252" data-nb-words="5" data-nb-chars="26"><span class="idea" data-nb-ref-number="257" id="idea257" data-nb-words="5" data-nb-chars="26">„Jen jestli seš mi&nbsp;věrná.“</span></p>
          <p class="chunk" data-nb-ref-number="253" data-nb-words="10" data-nb-chars="62"><span class="idea" data-nb-ref-number="258" id="idea258" data-nb-words="10" data-nb-chars="62">Rasy se&nbsp;pohnuly dvakrát, třikrát a&nbsp;nevinný hlásek pomalu řekl:</span></p>
          <p class="chunk" data-nb-ref-number="254" data-nb-words="17" data-nb-chars="97"><span class="idea" data-nb-ref-number="259" id="idea259" data-nb-words="17" data-nb-chars="97">„Tobě člověk musí bejt věrnej, i&nbsp;kdyby nechtěl.“ Pak sjel do&nbsp;altu a&nbsp;naléhavě zašeptal: „Chci tě.“</span></p>
          <p class="chunk" data-nb-ref-number="255" data-nb-words="134" data-nb-chars="816"><span class="idea" data-nb-ref-number="260" id="idea260" data-nb-words="134" data-nb-chars="816">Petra se&nbsp;zmocnila nepřekonatelná touha. Šlápl na&nbsp;plyn, auto se&nbsp;hnalo stovkou, riskantně předjíždělo v&nbsp;zatáčkách, sto dvacet, sto čtyřicet, motor řval, a&nbsp;silnice jako by&nbsp;neubývalo. Karla se&nbsp;tiskla ještě těsněji, každý její dotek mu&nbsp;působil muka. Bože, jaká to&nbsp;bude noc! Konečně Konopiště, číšník se&nbsp;zasvěceným úsměvem (nejraději by&nbsp;dnes večeři vynechal, ale nevypadalo by&nbsp;to&nbsp;dobře, hnát se&nbsp;hned do&nbsp;postele), tanec a&nbsp;mísa dortů, bože, proč jsou v&nbsp;restauracích tak předražené, a&nbsp;konečně noc. Kája, sladká, živelná, sladší než mísa punčových zákusků, pružná, štíhlá, všechno jí&nbsp;dnes vynahradí. Svlékla se, sotva vešli do&nbsp;pokoje a&nbsp;tančila před ním nahá, viděl ji&nbsp;ze&nbsp;všech stran a&nbsp;ze všech úhlů, ďábelsky vzrušující. Než se&nbsp;mu&nbsp;podařilo odnést ji&nbsp;na&nbsp;postel, tělo ho&nbsp;zradilo. A&nbsp;zradu, ach bože, tu&nbsp;zradu nenapravilo do&nbsp;rána.</span></p>
          <p class="chunk" data-nb-ref-number="256" data-nb-words="48" data-nb-chars="278"><span class="idea" data-nb-ref-number="261" id="idea261" data-nb-words="48" data-nb-chars="278">„To nic,“ utěšovala ho, „to se&nbsp;stává.“ Dřímala mu&nbsp;na&nbsp;rameni, dlouhé řasy se&nbsp;chvěly, příště jí&nbsp;to&nbsp;musí vynahradit dvakrát. Cítil se&nbsp;unaven, zklamán sám sebou. Musí si&nbsp;rozdělit síly ještě promyšleněji. Tolik, tolik se&nbsp;rozdává, že&nbsp;na&nbsp;něj pomalu nic nezbývá. Bylo mu&nbsp;líto sebe sama.</span></p>
          <p class="chunk" data-nb-ref-number="257" data-nb-words="45" data-nb-chars="261"><span class="idea" data-nb-ref-number="262" id="idea262" data-nb-words="45" data-nb-chars="261">„Tak pa, miláčku,“ řekla na&nbsp;rohu pod divadlem a&nbsp;políbila ho&nbsp;na&nbsp;tvář. „Přijď někdy aspoň na&nbsp;chvíli do&nbsp;Kajuty. Já&nbsp;bez tebe umřu.“ Zpod řas se&nbsp;vykutálela slzička. Sáhla do&nbsp;kabelky pro kapesník. Lahvička s&nbsp;importovanou vůní vypadla na&nbsp;sedadlo a&nbsp;zátka se&nbsp;odkutálela.</span></p>
          <p class="chunk" data-nb-ref-number="258" data-nb-words="12" data-nb-chars="63"><span class="idea" data-nb-ref-number="263" id="idea263" data-nb-words="12" data-nb-chars="63">„Ježiš,“ vykřikla. „To sem ale trdlo. Vono se&nbsp;ti&nbsp;to&nbsp;tu&nbsp;vylilo!“</span></p>
          <p class="chunk" data-nb-ref-number="259" data-nb-words="16" data-nb-chars="97"><span class="idea" data-nb-ref-number="264" id="idea264" data-nb-words="16" data-nb-chars="97">Otevřel všechna okna a&nbsp;měl zlost. Nemohl však udělat scénu kvůli rozlité voňavce, jak by&nbsp;vypadal.</span></p>
          <p class="chunk" data-nb-ref-number="260" data-nb-words="58" data-nb-chars="359"><span class="idea" data-nb-ref-number="265" id="idea265" data-nb-words="58" data-nb-chars="359">Jistě to&nbsp;neudělala schválně. Mileně řekne, že&nbsp;vezl nějaké sovětské soudružky, anebo lépe soudruhy, je&nbsp;známo, že&nbsp;i&nbsp;důstojníci používají Duchy Moskvy, nebo jak se&nbsp;ten smrad nazývá. Snad brzy vyvětrá. Rozjel se&nbsp;rychleji, aby vzduch více vířil. Pak zastavil před parfumérií a&nbsp;koupil tu&nbsp;největší láhev Chat Noir. Polil sedadlo i&nbsp;sebe a&nbsp;vešel do&nbsp;brány ministerstva.</span></p>
        </section>
        <section>
          <p class="chunk" data-nb-ref-number="261" data-nb-words="21" data-nb-chars="115"><span class="idea" data-nb-ref-number="266" id="idea266" data-nb-words="21" data-nb-chars="115">Večer se&nbsp;šel podívat do&nbsp;divadla. V&nbsp;Kajutě byl rámus a&nbsp;řehot, námořník Vejmelka citoval z&nbsp;nějaké knihy a&nbsp;chlubil se.</span></p>
          <p class="chunk" data-nb-ref-number="262" data-nb-words="38" data-nb-chars="211"><span class="idea" data-nb-ref-number="267" id="idea267" data-nb-words="38" data-nb-chars="211">„Tohle má&nbsp;taky vode mně. Tu&nbsp;stóry vo&nbsp;tom záchodě sem mu&nbsp;vyprávěl já. ‚Vyběhla jak Madlenka z&nbsp;fáry‘, to&nbsp;je&nbsp;přece, jak sem mu&nbsp;to&nbsp;přesně povidal.“ Předčítal ze&nbsp;Soudniček a&nbsp;v&nbsp;jednom kuse se&nbsp;dovolával spoluautorství.</span></p>
          <p class="chunk" data-nb-ref-number="263" data-nb-words="49" data-nb-chars="272"><span class="idea" data-nb-ref-number="268" id="idea268" data-nb-words="49" data-nb-chars="272">„Pánové a&nbsp;dámy,“ řekl a&nbsp;opřel se&nbsp;o&nbsp;barový pult jako o&nbsp;řečnický stolek. „U&nbsp;nás v&nbsp;Libeňskym přístavu se&nbsp;děly věci, to&nbsp;se&nbsp;ani nedá napsat. To&nbsp;byste museli vidět. Těch nádhernejch hádek květnatejch. A&nbsp;vo nic, pánové. Jenom snad pro to&nbsp;představení na&nbsp;dvorečku nebo na&nbsp;pavlači.“</span></p>
          <p class="chunk" data-nb-ref-number="264" data-nb-words="72" data-nb-chars="474"><span class="idea" data-nb-ref-number="269" id="idea269" data-nb-words="72" data-nb-chars="474">Petr si&nbsp;sedl ke&nbsp;stolku až&nbsp;na&nbsp;konci místnosti a&nbsp;rozhlížel se. Mezi muzikanty zahlédl Karlu a&nbsp;Helgu vedle ní, poslouchaly toho otetovaného paroplavce a&nbsp;Helga měla otevřenou pusinku. Sladkou, náruživou, rozkošnou. Ester seděla stranou, upíjela limonádu a&nbsp;četla si&nbsp;básně. Její profil osvětlovala lucerna z&nbsp;parníku, jíž pan Vejmelka, kromě jiných rekvizit, Kajutu vyzdobil. Každá jiná, jinak dokonalá, přejížděl očima z&nbsp;jedné na&nbsp;druhou, všechny jsou moje, všechny tři mne milují.</span></p>
          <p class="chunk" data-nb-ref-number="265" data-nb-words="204" data-nb-chars="1147"><span class="idea" data-nb-ref-number="270" id="idea270" data-nb-words="204" data-nb-chars="1147">„Hádaly se&nbsp;jak dvě posedlý roupama, kdo vylil ty&nbsp;šlupky do&nbsp;kanálu na&nbsp;dvoře, a&nbsp;jejich manželé to&nbsp;sledovali z&nbsp;oken a&nbsp;počítali body. Jeden za&nbsp;slovo sprostý, dva za&nbsp;rouhavý, tři za&nbsp;dosaváď neslyšenou nadávku, kerá to&nbsp;vyhraje ve&nbsp;prospěch rodiny a&nbsp;ke cti rodu. A&nbsp;najednou vyvrcholení, pánové a&nbsp;dámy, Mařka, už&nbsp;celá vysílená, hlas jí&nbsp;přeskakoval, ale musela mít poslední slovo, chytne se&nbsp;za&nbsp;boky a&nbsp;zaječí na&nbsp;celý nádvoří ‚A&nbsp;víš co, Božka, ty&nbsp;mně polib…‘ a&nbsp;sjede rukama ke&nbsp;kotníkům, zvedne sukně a&nbsp;vystrčí na&nbsp;Božku úplně holou, nádhernou a&nbsp;kulatou, před vočima veřejnosti, pánové. Já&nbsp;v&nbsp;tý chvíli cejtil libý pokušení. A&nbsp;manžel ve&nbsp;vokně se&nbsp;rozchechtal a&nbsp;křičí ‚Deset bodů, Máňo, tos jí&nbsp;to&nbsp;dala, chachá,‘ votočí se, sundá kalhoty a&nbsp;vystaví i&nbsp;svůj zadek a&nbsp;vystavuje ho&nbsp;minutu, dvě, pokušení mě&nbsp;vopustilo, ale Božka najednou vymrští ruku, ukáže prstem do&nbsp;toho vokna a&nbsp;řve, až&nbsp;se&nbsp;vokna třesou ‚Vidíš, už&nbsp;ti&nbsp;lezou střeva, Franto! Dej pozor, aby se&nbsp;ti&nbsp;neutrhly!‘ A&nbsp;dvoreček se&nbsp;válí smíchy a&nbsp;Božka kráčí vítězně po&nbsp;pavlači, málem se&nbsp;klaní jak subreta v&nbsp;Uránii. Tuhle stóry a&nbsp;eště jiný už&nbsp;Franta nesepsal. Ale já&nbsp;to&nbsp;dám jednou dohromady a&nbsp;uděláme slavnej muzikál.“</span></p>
          <p class="chunk" data-nb-ref-number="266" data-nb-words="16" data-nb-chars="89"><span class="idea" data-nb-ref-number="271" id="idea271" data-nb-words="16" data-nb-chars="89">Karla se&nbsp;zas válela v&nbsp;záchvatu smíchu, Helga jenom hihihi, a&nbsp;když řev utichl, zeptala se:</span></p>
          <p class="chunk" data-nb-ref-number="267" data-nb-words="21" data-nb-chars="110"><span class="idea" data-nb-ref-number="272" id="idea272" data-nb-words="21" data-nb-chars="110">„Voni mu&nbsp;fakt ty&nbsp;střeva vylezly?“ Nová kanonáda, lidi pomóc, Helgo, ty&nbsp;nádivo, je&nbsp;to&nbsp;možný, já&nbsp;se&nbsp;na&nbsp;mou duši…</span></p>
          <p class="chunk" data-nb-ref-number="268" data-nb-words="29" data-nb-chars="185"><span class="idea" data-nb-ref-number="273" id="idea273" data-nb-words="29" data-nb-chars="185">Petr poposedl. Ne, tohle neměl rád. Vulgaritu, přízemní humor periférie, kdo ví, co&nbsp;to&nbsp;bylo za&nbsp;buržoazního dekadenta ten František Němec, ne, tohle opravdu nesnášel. Přisedl si&nbsp;k&nbsp;Ester.</span></p>
          <p class="chunk" data-nb-ref-number="269" data-nb-words="12" data-nb-chars="81"><span class="idea" data-nb-ref-number="274" id="idea274" data-nb-words="12" data-nb-chars="81">„Miláčku,“ špitl opatrně a&nbsp;zkontroloval kluzkým pohybem očí okolí. „Máš mě&nbsp;ráda?“</span></p>
          <p class="chunk" data-nb-ref-number="270" data-nb-words="25" data-nb-chars="134"><span class="idea" data-nb-ref-number="275" id="idea275" data-nb-words="25" data-nb-chars="134">„Mám,“ hlesl hedvábný hlásek, „ty jsi pro mě&nbsp;jako princ, co&nbsp;mě&nbsp;vysvobodí ze&nbsp;zakletí. Péťo, já&nbsp;už&nbsp;bych tak chtěla bejt v&nbsp;tom Národním.“</span></p>
          <p class="chunk" data-nb-ref-number="271" data-nb-words="18" data-nb-chars="102"><span class="idea" data-nb-ref-number="276" id="idea276" data-nb-words="18" data-nb-chars="102">Měl chuť ji&nbsp;políbit. Ale tady ne. Jenom se&nbsp;dotkl prstem ručky, svírající sklenici s&nbsp;limonádou a&nbsp;vstal.</span></p>
          <p class="chunk" data-nb-ref-number="272" data-nb-words="12" data-nb-chars="63"><span class="idea" data-nb-ref-number="277" id="idea277" data-nb-words="12" data-nb-chars="63">„Však to&nbsp;bude brzy. Půjdu se&nbsp;dnes na&nbsp;tebe podívat, jak tančíš.“</span></p>
          <p class="chunk" data-nb-ref-number="273" data-nb-words="6" data-nb-chars="35"><span class="idea" data-nb-ref-number="278" id="idea278" data-nb-words="6" data-nb-chars="35">„Nástup na&nbsp;scénu, nástup na&nbsp;scénu!“</span></p>
          <p class="chunk" data-nb-ref-number="274" data-nb-words="21" data-nb-chars="139"><span class="idea" data-nb-ref-number="279" id="idea279" data-nb-words="21" data-nb-chars="139">Karla se&nbsp;rozběhla, Petr stál ve&nbsp;dveřích, proplula dlouhými, lehkými skoky kolem něj a&nbsp;stačila mu&nbsp;vtisknout nepozorovatelný polibek na&nbsp;ucho.</span></p>
          <p class="chunk" data-nb-ref-number="275" data-nb-words="128" data-nb-chars="764"><span class="idea" data-nb-ref-number="280" id="idea280" data-nb-words="128" data-nb-chars="764">„Miláčku,“ špitla a&nbsp;rozkošně hopkala dál chodbou, na&nbsp;konci se&nbsp;zastavila, zdvihla chiton a&nbsp;vyšpulila tu&nbsp;sladkou část jako z&nbsp;povídky pana Vejmelky, jenomže mnohem poetičtěji. Helga kráčela pomalu, u&nbsp;Petra se&nbsp;zastavila, utáhla si&nbsp;tkaničky u&nbsp;střevíčků a&nbsp;vzhlédla široce položenýma očima, které vyznávaly lásku. Pohladil ji&nbsp;letmo po&nbsp;tváři (ne, nikdo to&nbsp;neviděl), sladkou cukrovou panenku, ach, jak jsou všechny vzrušující a&nbsp;každá jinak. A&nbsp;všechny do&nbsp;mne tak zamilované. Co&nbsp;dělat. Mám v&nbsp;sobě něco zvláštního, snad něco jako hudební nadání nebo Bůh ví, co&nbsp;je&nbsp;to&nbsp;za&nbsp;dar. Jsem vlastně jako umělec. Ano, umění milovat, to&nbsp;je&nbsp;ten správný výraz, kdo to&nbsp;k&nbsp;šípku napsal, bude se&nbsp;muset zeptat topiče na&nbsp;ministerstvu, to&nbsp;je&nbsp;klasický filolog. A&nbsp;jak se&nbsp;umím rozdávat, ach, bože můj.</span></p>
          <p class="chunk" data-nb-ref-number="276" data-nb-words="4" data-nb-chars="23"><span class="idea" data-nb-ref-number="281" id="idea281" data-nb-words="4" data-nb-chars="23">Bylo mu&nbsp;nesmírně dobře.</span></p>
        </section>
        <section>
          <p class="chunk" data-nb-ref-number="277" data-nb-words="138" data-nb-chars="790"><span class="idea" data-nb-ref-number="282" id="idea282" data-nb-words="138" data-nb-chars="790">Karla seděla v&nbsp;šatně sama, Helga odpočívala po&nbsp;tréninku dole na&nbsp;žíněnkách. Ta&nbsp;holka je&nbsp;vždycky v&nbsp;pátek ráno jak mátoha, myslela si&nbsp;Karla, to&nbsp;by&nbsp;mě&nbsp;zajímalo, s&nbsp;kým to&nbsp;pořád dělá takové tajnosti. Že&nbsp;by&nbsp;přece jen Nesvadba? Jede po&nbsp;ní&nbsp;už&nbsp;dávno, jenomže po&nbsp;kom on&nbsp;nejede, a&nbsp;Helga, potvora, pořád samé hihihi, jakoby nic. Proč by&nbsp;ale jen jednou za&nbsp;tejden, když se&nbsp;vidí v&nbsp;divadle denně? Přitáhla si&nbsp;pod nohy židli od&nbsp;vedlejšího stolku, ověšenou zmuchlanými částmi oděvu, něco spadlo na&nbsp;podlahu, Karla se&nbsp;líně natáhla a&nbsp;zvedla to. O&nbsp;nos jí&nbsp;zavadila vůně. Zamávala sukní a&nbsp;nasála. A&nbsp;opět a&nbsp;ještě jednou. Z&nbsp;tkaniny se&nbsp;táhla nepřekonatelná vůně, duchové Moskvy se&nbsp;prošli šatnou, ten zaručeně trvanlivý smrad, jejž žádný Chat Noir nikdy nemůže přetrumfnout. Odhodila sukni a&nbsp;na čele jí&nbsp;vyvstala vráska.</span></p>
        </section>
        <section>
          <p class="chunk" data-nb-ref-number="278" data-nb-words="61" data-nb-chars="353"><span class="idea" data-nb-ref-number="283" id="idea283" data-nb-words="61" data-nb-chars="353">Když odhopsaly závěrečný taneček a&nbsp;rozdaly poslední úsměvy unešenému publiku, rozběhla se&nbsp;Ester do&nbsp;šatny a&nbsp;vlítla pod sprchu první. Těšila se&nbsp;na&nbsp;něj dnes obzvlášť, snad jí&nbsp;řekne víc o&nbsp;tom Národním, schoulí se&nbsp;mu&nbsp;do&nbsp;náruče a&nbsp;usne v&nbsp;ní. Než doběhly Karla s&nbsp;Helgou, stačila se&nbsp;osprchovat a&nbsp;nanášela si&nbsp;jemnými doteky parfém Chat Noir na&nbsp;vymydlenou pokožku.</span></p>
          <p class="chunk" data-nb-ref-number="279" data-nb-words="7" data-nb-chars="39"><span class="idea" data-nb-ref-number="284" id="idea284" data-nb-words="7" data-nb-chars="39">„Eště sem,“ píchla ji&nbsp;Karla do&nbsp;zadečku.</span></p>
          <p class="chunk" data-nb-ref-number="280" data-nb-words="2" data-nb-chars="17"><span class="idea" data-nb-ref-number="285" id="idea285" data-nb-words="2" data-nb-chars="17">„Nebuď protivná.“</span></p>
          <p class="chunk" data-nb-ref-number="281" data-nb-words="6" data-nb-chars="35"><span class="idea" data-nb-ref-number="286" id="idea286" data-nb-words="6" data-nb-chars="35">„Hele, vod kdy používáš Chat Noir?“</span></p>
          <p class="chunk" data-nb-ref-number="282" data-nb-words="4" data-nb-chars="27"><span class="idea" data-nb-ref-number="287" id="idea287" data-nb-words="4" data-nb-chars="27">Ester se&nbsp;zatvářila tajemně.</span></p>
          <p class="chunk" data-nb-ref-number="283" data-nb-words="5" data-nb-chars="19"><span class="idea" data-nb-ref-number="288" id="idea288" data-nb-words="5" data-nb-chars="19">„Co je&nbsp;ti&nbsp;do&nbsp;toho?“</span></p>
          <p class="chunk" data-nb-ref-number="284" data-nb-words="2" data-nb-chars="12"><span class="idea" data-nb-ref-number="289" id="idea289" data-nb-words="2" data-nb-chars="12">„Máš rande?“</span></p>
          <p class="chunk" data-nb-ref-number="285" data-nb-words="1" data-nb-chars="5"><span class="idea" data-nb-ref-number="290" id="idea290" data-nb-words="1" data-nb-chars="5">„Hm.“</span></p>
          <p class="chunk" data-nb-ref-number="286" data-nb-words="2" data-nb-chars="8"><span class="idea" data-nb-ref-number="291" id="idea291" data-nb-words="2" data-nb-chars="8">„S&nbsp;kym?“</span></p>
          <p class="chunk" data-nb-ref-number="287" data-nb-words="4" data-nb-chars="21"><span class="idea" data-nb-ref-number="292" id="idea292" data-nb-words="4" data-nb-chars="21">„To bys ráda věděla.“</span></p>
          <p class="chunk" data-nb-ref-number="288" data-nb-words="101" data-nb-chars="610"><span class="idea" data-nb-ref-number="293" id="idea293" data-nb-words="101" data-nb-chars="610">Esterka se&nbsp;usmívala. Nepoví, kdepak, nikomu se&nbsp;nesvěří, ani mamince, dokud se&nbsp;ten problém nevyřeší. Už&nbsp;to&nbsp;nebude trvat dlouho, řekl jí, brzy bude pověřen vyšší funkcí, stane se&nbsp;třetím náměstkem, ministr s&nbsp;ním v&nbsp;té věci už&nbsp;hovořil, dostane na&nbsp;starost Národní a&nbsp;pak sbohem divadlo Pokrok, Esterka už&nbsp;nebude muset hopsat odzemky na&nbsp;špičkách a&nbsp;poslouchat sprosťárny v&nbsp;Kajutě. Petr jí&nbsp;pomůže umělecky vyrůst. Miláček. Drahý miláček. Už&nbsp;čeká. Rychle se&nbsp;dooblékla, urovnala líčidla na&nbsp;stolku a&nbsp;dveře za&nbsp;ní&nbsp;zapadly. Karla si&nbsp;kousala nehet a&nbsp;zůstala dlouho sedět zamyšlená u&nbsp;zrcadla. Pak se&nbsp;zdvihla a&nbsp;seběhla do&nbsp;Kajuty.</span></p>
          <p class="chunk" data-nb-ref-number="289" data-nb-words="4" data-nb-chars="33"><span class="idea" data-nb-ref-number="294" id="idea294" data-nb-words="4" data-nb-chars="33">„Ruma, pane Vějmelka, dvojitýho!“</span></p>
        </section>
        <section>
          <p class="chunk" data-nb-ref-number="290" data-nb-words="26" data-nb-chars="136"><span class="idea" data-nb-ref-number="295" id="idea295" data-nb-words="26" data-nb-chars="136">V&nbsp;sobotu ráno čekala v&nbsp;šatně s&nbsp;napětím a&nbsp;vztekem. Jestli si&nbsp;ale někdo myslí, že&nbsp;budu bulet, tak je&nbsp;vedle. Polkla a&nbsp;hlasitě se&nbsp;vysmrkala.</span></p>
          <p class="chunk" data-nb-ref-number="291" data-nb-words="7" data-nb-chars="47"><span class="idea" data-nb-ref-number="296" id="idea296" data-nb-words="7" data-nb-chars="47">„Ty troubíš jako slon, hihihi,“ vyprskla Helga.</span></p>
          <p class="chunk" data-nb-ref-number="292" data-nb-words="4" data-nb-chars="20"><span class="idea" data-nb-ref-number="297" id="idea297" data-nb-words="4" data-nb-chars="20">„Ty se&nbsp;zas hihotáš.“</span></p>
          <p class="chunk" data-nb-ref-number="293" data-nb-words="5" data-nb-chars="26"><span class="idea" data-nb-ref-number="298" id="idea298" data-nb-words="5" data-nb-chars="26">„Co ti&nbsp;přelítlo přes nos?“</span></p>
          <p class="chunk" data-nb-ref-number="294" data-nb-words="1" data-nb-chars="6"><span class="idea" data-nb-ref-number="299" id="idea299" data-nb-words="1" data-nb-chars="6">„Nic.“</span></p>
          <p class="chunk" data-nb-ref-number="295" data-nb-words="26" data-nb-chars="169"><span class="idea" data-nb-ref-number="300" id="idea300" data-nb-words="26" data-nb-chars="169">Konečně se&nbsp;přihnala Ester, natřásla svlečené šaty a&nbsp;přehodila je&nbsp;přes opěradlo. Karla nasála. Víc nebylo třeba. Vstala a&nbsp;pomalu sešla do&nbsp;tanečního sálu. Trénink započal.</span></p>
          <p class="chunk" data-nb-ref-number="296" data-nb-words="65" data-nb-chars="372"><span class="idea" data-nb-ref-number="301" id="idea301" data-nb-words="65" data-nb-chars="372">Přemýšlela celé dopoledne, vztek v&nbsp;ní kumuloval. Čím víc přemýšlela, tím to&nbsp;bylo horší, zatínala zuby, zabít je&nbsp;málo. Já&nbsp;ho&nbsp;roztrhnu vejpůl. To&nbsp;se&nbsp;mu&nbsp;teda povedlo! Určitě si&nbsp;myslí, jak je&nbsp;důmyslnej. Ale tak chytrá sem taky. Ale zároveň blbá, to&nbsp;je&nbsp;bohužel fakt. Řečičkama o&nbsp;lásce se&nbsp;dát vmanévrovat do&nbsp;lásky, do&nbsp;zamilovanosti, bylo mi&nbsp;ho&nbsp;líto. Páni! Já&nbsp;ho&nbsp;chtěla konejšit!</span></p>
          <p class="chunk" data-nb-ref-number="297" data-nb-words="14" data-nb-chars="66"><span class="idea" data-nb-ref-number="302" id="idea302" data-nb-words="14" data-nb-chars="66">Když se&nbsp;všechny tři sešly v&nbsp;šatně, zavřela dveře a&nbsp;opřela se&nbsp;o&nbsp;ně.</span></p>
          <p class="chunk" data-nb-ref-number="298" data-nb-words="5" data-nb-chars="30"><span class="idea" data-nb-ref-number="303" id="idea303" data-nb-words="5" data-nb-chars="30">„Dámy, mám pro vás zprávičku.“</span></p>
          <p class="chunk" data-nb-ref-number="299" data-nb-words="13" data-nb-chars="72"><span class="idea" data-nb-ref-number="304" id="idea304" data-nb-words="13" data-nb-chars="72">„To bude zas nějakej blbej fór, že&nbsp;jo?“ ušklíbla se&nbsp;Ester. „A&nbsp;sprostej.“</span></p>
          <p class="chunk" data-nb-ref-number="300" data-nb-words="9" data-nb-chars="58"><span class="idea" data-nb-ref-number="305" id="idea305" data-nb-words="9" data-nb-chars="58">„Blbej a&nbsp;sprostej, strašně uhozenej, ale autor nejsem já.“</span></p>
          <p class="chunk" data-nb-ref-number="301" data-nb-words="5" data-nb-chars="27"><span class="idea" data-nb-ref-number="306" id="idea306" data-nb-words="5" data-nb-chars="27">„Co je&nbsp;to?“ zahořela Helga.</span></p>
          <p class="chunk" data-nb-ref-number="302" data-nb-words="8" data-nb-chars="51"><span class="idea" data-nb-ref-number="307" id="idea307" data-nb-words="8" data-nb-chars="51">„Nic originálního, ale určitě vás to&nbsp;bude zajímat.“</span></p>
          <p class="chunk" data-nb-ref-number="303" data-nb-words="9" data-nb-chars="51"><span class="idea" data-nb-ref-number="308" id="idea308" data-nb-words="9" data-nb-chars="51">„Ty teda mluvíš, Karlo. Dyk ti&nbsp;vůbec není rozumět.“</span></p>
          <p class="chunk" data-nb-ref-number="304" data-nb-words="35" data-nb-chars="241"><span class="idea" data-nb-ref-number="309" id="idea309" data-nb-words="35" data-nb-chars="241">Karla polkla. Pak se&nbsp;odrazila ode dveří a&nbsp;vytáhla zásuvku stolku. Mezi polámanými tužkami na&nbsp;obočí, štětečky a&nbsp;barvičkami ležela poloprázdná lahvička. Odzátkovala ji&nbsp;a&nbsp;obrátila dnem vzhůru. Šatnou se&nbsp;začali plížit zaručeně trvanliví duchové.</span></p>
          <p class="chunk" data-nb-ref-number="305" data-nb-words="5" data-nb-chars="25"><span class="idea" data-nb-ref-number="310" id="idea310" data-nb-words="5" data-nb-chars="25">„Říká vám to&nbsp;něco, dámy?“</span></p>
          <p class="chunk" data-nb-ref-number="306" data-nb-words="10" data-nb-chars="73"><span class="idea" data-nb-ref-number="311" id="idea311" data-nb-words="10" data-nb-chars="73">Ester zbledla. Pak zprůsvitněla. Helga se&nbsp;jen podívala nechápavýma očima.</span></p>
          <p class="chunk" data-nb-ref-number="307" data-nb-words="23" data-nb-chars="143"><span class="idea" data-nb-ref-number="312" id="idea312" data-nb-words="23" data-nb-chars="143">„Co blbneš, čoveče, teď tu&nbsp;bude smrad půl roku. To&nbsp;vůbec nejde vyvětrat.“ Najednou se&nbsp;zarazila. „Ježiš!“ a&nbsp;přikryla si&nbsp;dlaní otevřenou pusinku.</span></p>
          <p class="chunk" data-nb-ref-number="308" data-nb-words="10" data-nb-chars="72"><span class="idea" data-nb-ref-number="313" id="idea313" data-nb-words="10" data-nb-chars="72">„Takže jo. Takže nás soudruh náměstek votahával všechny tři. Simultáně.“</span></p>
          <p class="chunk" data-nb-ref-number="309" data-nb-words="24" data-nb-chars="142"><span class="idea" data-nb-ref-number="314" id="idea314" data-nb-words="24" data-nb-chars="142">„To neni pravda!“ zavyla Ester a&nbsp;zhroutila se&nbsp;na&nbsp;stolek. Helga si&nbsp;kousala pěstičku a&nbsp;oči měla jak vykoupané v&nbsp;atropinu. Pak spustila moldánky.</span></p>
          <p class="chunk" data-nb-ref-number="310" data-nb-words="30" data-nb-chars="164"><span class="idea" data-nb-ref-number="315" id="idea315" data-nb-words="30" data-nb-chars="164">„No vlastně,“ vzlykla po&nbsp;chvíli, „mně to&nbsp;bylo hned divný, co&nbsp;v&nbsp;tom autě to… zapáchá a&nbsp;von mi&nbsp;řek, že&nbsp;vez nějaký sovětský delegáty na&nbsp;nádražííí… Co&nbsp;budeme dělááát…?“</span></p>
          <p class="chunk" data-nb-ref-number="311" data-nb-words="6" data-nb-chars="32"><span class="idea" data-nb-ref-number="316" id="idea316" data-nb-words="6" data-nb-chars="32">„To si&nbsp;povíme, až&nbsp;se&nbsp;vybrečíte.“</span></p>
          <p class="chunk" data-nb-ref-number="312" data-nb-words="11" data-nb-chars="58"><span class="idea" data-nb-ref-number="317" id="idea317" data-nb-words="11" data-nb-chars="58">„Já ho&nbsp;zabiju,“ zařvala Ester. „Já ho&nbsp;zabiju a&nbsp;sebe taky!“</span></p>
          <p class="chunk" data-nb-ref-number="313" data-nb-words="12" data-nb-chars="72"><span class="idea" data-nb-ref-number="318" id="idea318" data-nb-words="12" data-nb-chars="72">„Zabít je&nbsp;málo,“ sykla Karla. „To by&nbsp;chtělo ucvaknout u&nbsp;samýho pytlíka.“</span></p>
          <p class="chunk" data-nb-ref-number="314" data-nb-words="8" data-nb-chars="43"><span class="idea" data-nb-ref-number="319" id="idea319" data-nb-words="8" data-nb-chars="43">Ester teď plakala tiše, ale o&nbsp;to usedavěji.</span></p>
          <p class="chunk" data-nb-ref-number="315" data-nb-words="5" data-nb-chars="40"><span class="idea" data-nb-ref-number="320" id="idea320" data-nb-words="5" data-nb-chars="40">„Nebrečte, holky. Musíme něco vymyslet.“</span></p>
          <p class="chunk" data-nb-ref-number="316" data-nb-words="4" data-nb-chars="26"><span class="idea" data-nb-ref-number="321" id="idea321" data-nb-words="4" data-nb-chars="26">„Ale co?“ zaplakala Helga.</span></p>
          <p class="chunk" data-nb-ref-number="317" data-nb-words="12" data-nb-chars="71"><span class="idea" data-nb-ref-number="322" id="idea322" data-nb-words="12" data-nb-chars="71">„Já to&nbsp;napíšu jeho manželce,“ škytla Ester. „Napíšu jí&nbsp;to, aby věděla!“</span></p>
          <p class="chunk" data-nb-ref-number="318" data-nb-words="11" data-nb-chars="61"><span class="idea" data-nb-ref-number="323" id="idea323" data-nb-words="11" data-nb-chars="61">„To je&nbsp;vono, Esterko. Ať&nbsp;je&nbsp;vo&nbsp;jednu pokořenou vosobu navíc.“</span></p>
          <p class="chunk" data-nb-ref-number="319" data-nb-words="11" data-nb-chars="63"><span class="idea" data-nb-ref-number="324" id="idea324" data-nb-words="11" data-nb-chars="63">„Tak to&nbsp;napíšu na&nbsp;ministerstvo. Ať&nbsp;vědi, jakej von je&nbsp;soudruh.“</span></p>
          <p class="chunk" data-nb-ref-number="320" data-nb-words="3" data-nb-chars="18"><span class="idea" data-nb-ref-number="325" id="idea325" data-nb-words="3" data-nb-chars="18">Karla jen odfrkla.</span></p>
          <p class="chunk" data-nb-ref-number="321" data-nb-words="17" data-nb-chars="112"><span class="idea" data-nb-ref-number="326" id="idea326" data-nb-words="17" data-nb-chars="112">„Pinkas,“ ucedila opovržlivě a&nbsp;netušila, jak moc si&nbsp;tím slovem mohla ulevit, kdyby znala jeho středověký význam.</span></p>
        </section>
        <section>
          <p class="chunk" data-nb-ref-number="322" data-nb-words="56" data-nb-chars="352"><span class="idea" data-nb-ref-number="327" id="idea327" data-nb-words="56" data-nb-chars="352">Ten večer měl pan Vejmelka co&nbsp;dělat. Holky se&nbsp;mu&nbsp;v&nbsp;Kajutě svorně zrumovaly, zlískaly se&nbsp;hůř než námořníci pražské paroplavby po&nbsp;vítězství nad Podskaláky. Polévaly jedna druhou hořkými slzami, hubičkovaly se&nbsp;a&nbsp;slibovaly pomstu nějakému podivnému zlosynovi a&nbsp;sobě věrnost až&nbsp;do&nbsp;hrobu. Vejmelka vrtěl hlavou. Že&nbsp;by&nbsp;podlehly módě a&nbsp;daly se&nbsp;na&nbsp;lesbičanství?</span></p>
          <p class="chunk" data-nb-ref-number="323" data-nb-words="35" data-nb-chars="208"><span class="idea" data-nb-ref-number="328" id="idea328" data-nb-words="35" data-nb-chars="208">Zlila se, děvčátka, sežrala se&nbsp;jak dráteníci, takhle žádná z&nbsp;nich domů nemůže. Pan Vejmelka je&nbsp;jednu po&nbsp;druhé láskyplně uložil na&nbsp;lavice v&nbsp;Kajutě a&nbsp;něžně přikryl zbytky staré opony, kterou našel ve&nbsp;skladišti.</span></p>
        </section>
        <section>
          <p class="chunk" data-nb-ref-number="324" data-nb-words="188" data-nb-chars="1099"><span class="idea" data-nb-ref-number="329" id="idea329" data-nb-words="188" data-nb-chars="1099">Petr seděl v&nbsp;loži a&nbsp;díval se&nbsp;na&nbsp;představení Větrů na&nbsp;horách snad už&nbsp;po&nbsp;sté. Teď přijde ten okamžik. Na&nbsp;scéně osamí jeho tři kachňátka, svorně se&nbsp;drží kolem pasu a&nbsp;netuší. V&nbsp;dokonalé souhře pohybů, bez sebemenší známky nesouladu dotančí to&nbsp;půvabné <em>pas de&nbsp;trois</em> na&nbsp;rampě, odběhnou a&nbsp;za scénou si&nbsp;dají hubičku. V&nbsp;duchu se&nbsp;usmál a&nbsp;opět a&nbsp;opět ho&nbsp;obléval blahý pocit. On&nbsp;je&nbsp;ten jediný, milovaný, hýčkaný v&nbsp;té trojité náruči mládí a&nbsp;svěžesti. Byla středa. Na&nbsp;Konopišti už&nbsp;čeká pokoj, jejich pokoj, jeho a&nbsp;Karliččin, a&nbsp;Petr se&nbsp;dnes obzvlášť těšil. Cítil se&nbsp;v&nbsp;dobré formě a&nbsp;náladu měl přímo skvělou. NEBOJTE SE&nbsp;UMĚNÍ, četl slogan nad jevištěm, nejraději by&nbsp;zvolal a&nbsp;vyzval všechny lidi, NEBOJTE SE&nbsp;UMĚNÍ MILOVAT! Ano, napsal to&nbsp;Ovád, topič mu&nbsp;to&nbsp;potvrdil (řekl, samozřejmě, soudruhu náměstku, Umění milovat napsal Ovád v&nbsp;dvacátém století před Kristem), člověk se&nbsp;nesmí bát umění milovat, musí však mít dost důvtipu a&nbsp;kombinačních schopností a&nbsp;talentu, ano, talentu, bez talentu není umění. Petr byl spokojen, jeho život se&nbsp;ustálil v&nbsp;pravidelnost, po&nbsp;jaké toužil. V&nbsp;pravidelnost slastných vzrušení a&nbsp;opojení.</span></p>
        </section>
        <section>
          <p class="chunk" data-nb-ref-number="325" data-nb-words="94" data-nb-chars="572"><span class="idea" data-nb-ref-number="330" id="idea330" data-nb-words="94" data-nb-chars="572">Karla byla dnes obzvlášť krásná. Jako by&nbsp;zjemněla, jako by&nbsp;ji&nbsp;divokou a&nbsp;nezkrotnou zjemňovala a&nbsp;oduševňovala láska k&nbsp;němu. Tak asi. Něžný cit člověka vždycky zušlechťuje. I&nbsp;u&nbsp;stolu se&nbsp;chovala nějak vybraněji, jedla střídmě a&nbsp;vína (zase pili Mommessin) usrkávala jako ptáče, kapku po&nbsp;kapce (měla pořád ještě kocovinu a&nbsp;z&nbsp;alkoholu se&nbsp;jí&nbsp;dělalo nanic), jen to&nbsp;sladké, bože, jak tanečnice milují sladkosti. Účet za&nbsp;dorty vysoko převýšil obvyklou normu. Ale ať. Poslala mu&nbsp;přes stůl další láskyplný pohled a&nbsp;vsunula si&nbsp;do&nbsp;úst šlehačkovou rakvičku snad třicátou. Stiskl jí&nbsp;ruku.</span></p>
          <p class="chunk" data-nb-ref-number="326" data-nb-words="5" data-nb-chars="34"><span class="idea" data-nb-ref-number="331" id="idea331" data-nb-words="5" data-nb-chars="34">„Promiň, miláčku, já&nbsp;hned přijdu.“</span></p>
          <p class="chunk" data-nb-ref-number="327" data-nb-words="72" data-nb-chars="457"><span class="idea" data-nb-ref-number="332" id="idea332" data-nb-words="72" data-nb-chars="457">Konečně. (Petr chodil na&nbsp;toaletu raději v&nbsp;restauraci. Třebaže v&nbsp;pokoji byla koupelna oddělená stěnou, nerad jí&nbsp;používal jinak než k&nbsp;omývání. Ten zvuk, hnusný zvonivý zvuk vysílaný do&nbsp;porcelánové mísy se&nbsp;mu&nbsp;v&nbsp;přítomnosti ženy hnusil.) Sáhla do&nbsp;kabelky a&nbsp;rozhlédla se&nbsp;jídelnou. Stěna boxu zakrývala výhled a&nbsp;poskytovala páru uvnitř maximální intimitu. Číšník přišel dolít víno a&nbsp;hned se&nbsp;vzdálil. Otevřela tubu a&nbsp;vysypala její obsah do&nbsp;čerstvě dolité sklenice.</span></p>
        </section>
        <section>
          <p class="chunk" data-nb-ref-number="328" data-nb-words="80" data-nb-chars="501"><span class="idea" data-nb-ref-number="333" id="idea333" data-nb-words="80" data-nb-chars="501">Ležela nahá na&nbsp;širokém bílém loži, přivírala oči rozkoší a&nbsp;hladila si&nbsp;žaludek naplněný šlehačkou. Byly tři v&nbsp;noci. Ležela tak už&nbsp;od&nbsp;chvíle, co&nbsp;vystoupili, a&nbsp;v&nbsp;poslední fázi vyběhli, po&nbsp;schodech do&nbsp;jejich útulného pokoje. Z&nbsp;koupelny k&nbsp;ní neustále, už&nbsp;hodiny, doléhal zvuk splachovacího zařízení, skřípěl vodovodní kohoutek, tekla voda a&nbsp;pak zas a&nbsp;znovu ten nádherný festival zvuků, pazvuků a&nbsp;názvuku produkovaných zuboženým zažívacím traktem. Ve&nbsp;čtyři si&nbsp;přetáhla peřinu přes hlavu a&nbsp;usnula jak špalek.</span></p>
          <p class="chunk" data-nb-ref-number="329" data-nb-words="20" data-nb-chars="113"><span class="idea" data-nb-ref-number="334" id="idea334" data-nb-words="20" data-nb-chars="113">Po&nbsp;cestě do&nbsp;Prahy stavěli u&nbsp;lesa snad každých deset minut. Byl bledý a&nbsp;snažil se&nbsp;omlouvat trapnost uplynulé noci.</span></p>
          <p class="chunk" data-nb-ref-number="330" data-nb-words="6" data-nb-chars="29"><span class="idea" data-nb-ref-number="335" id="idea335" data-nb-words="6" data-nb-chars="29">„Že by&nbsp;to&nbsp;víno bylo zkažené?“</span></p>
          <p class="chunk" data-nb-ref-number="331" data-nb-words="13" data-nb-chars="74"><span class="idea" data-nb-ref-number="336" id="idea336" data-nb-words="13" data-nb-chars="74">„Mně se&nbsp;nezdálo. To&nbsp;přejde. Můžeš to&nbsp;mít taky z&nbsp;nervů. Seš přepracovanej.“</span></p>
          <p class="chunk" data-nb-ref-number="332" data-nb-words="24" data-nb-chars="139"><span class="idea" data-nb-ref-number="337" id="idea337" data-nb-words="24" data-nb-chars="139">„To je&nbsp;pravda,“ pravil rozmrzele. Tolik se&nbsp;na&nbsp;ni&nbsp;těšil a&nbsp;nakonec promarnil celou slibnou noc v&nbsp;koupelně a&nbsp;zbytečně vyhodil peníze za&nbsp;hotel.</span></p>
          <p class="chunk" data-nb-ref-number="333" data-nb-words="12" data-nb-chars="65"><span class="idea" data-nb-ref-number="338" id="idea338" data-nb-words="12" data-nb-chars="65">„Uvař si&nbsp;heřmánek a&nbsp;dej si&nbsp;na&nbsp;břicho teplou pukličku, to&nbsp;pomáhá.“</span></p>
          <p class="chunk" data-nb-ref-number="334" data-nb-words="26" data-nb-chars="137"><span class="idea" data-nb-ref-number="339" id="idea339" data-nb-words="26" data-nb-chars="137">Zamávala řasami a&nbsp;políbila ho&nbsp;na&nbsp;tvář. Díval se&nbsp;za&nbsp;ní, jak hopká směrem k&nbsp;divadlu, a&nbsp;při pohledu na&nbsp;její nádherné nohy ho&nbsp;zabolelo srdce.</span></p>
        </section>
        <section>
          <p class="chunk" data-nb-ref-number="335" data-nb-words="48" data-nb-chars="283"><span class="idea" data-nb-ref-number="340" id="idea340" data-nb-words="48" data-nb-chars="283">Do&nbsp;večera se&nbsp;mu&nbsp;udělalo lépe. Nejprve si&nbsp;myslel, že&nbsp;dnes zůstane doma, lehne si&nbsp;a&nbsp;vypije heřmánek, avšak pomyšlení na&nbsp;včerejší promarněnou noc a&nbsp;na to, jak by&nbsp;vysvětlil Mileně, že&nbsp;odpadla jeho pravidelná služební cesta, ho&nbsp;vytlačilo z&nbsp;domova. Vynahradí si&nbsp;dnes všecko i&nbsp;za včerejšek.</span></p>
          <p class="chunk" data-nb-ref-number="336" data-nb-words="38" data-nb-chars="221"><span class="idea" data-nb-ref-number="341" id="idea341" data-nb-words="38" data-nb-chars="221">Helga se&nbsp;mu&nbsp;zdála malinko pobledlá a&nbsp;jakoby neklidná, v&nbsp;autě poposedávala, veliké oči jí&nbsp;těkaly hned na&nbsp;silnici hned na&nbsp;jeho profil, vnímal ji, měl zrak otáčivý a&nbsp;cvičený, mohl sledovat silnici a&nbsp;současně vidět její tvář.</span></p>
          <p class="chunk" data-nb-ref-number="337" data-nb-words="4" data-nb-chars="22"><span class="idea" data-nb-ref-number="342" id="idea342" data-nb-words="4" data-nb-chars="22">„Je ti&nbsp;něco, miláčku?“</span></p>
          <p class="chunk" data-nb-ref-number="338" data-nb-words="6" data-nb-chars="34"><span class="idea" data-nb-ref-number="343" id="idea343" data-nb-words="6" data-nb-chars="34">„Je, Petře. Já&nbsp;tě&nbsp;strašně miluju.“</span></p>
          <p class="chunk" data-nb-ref-number="339" data-nb-words="45" data-nb-chars="242"><span class="idea" data-nb-ref-number="344" id="idea344" data-nb-words="45" data-nb-chars="242">Usmál se. Cítil, jak se&nbsp;mu&nbsp;vrací ztracená nálada, v&nbsp;břiše měl už&nbsp;jak v&nbsp;pokojíčku, začínal se&nbsp;opět cítit skvěle, ve&nbsp;formě, ach, jak je&nbsp;ta&nbsp;Helga rozkošně přímočará. Těšil se, až&nbsp;dojedou do&nbsp;Jílového, ale k&nbsp;večeři si&nbsp;pro jistotu dá&nbsp;něco dietního.</span></p>
          <p class="chunk" data-nb-ref-number="340" data-nb-words="55" data-nb-chars="355"><span class="idea" data-nb-ref-number="345" id="idea345" data-nb-words="55" data-nb-chars="355">Objednal si&nbsp;přírodní telecí, číšník otevřel láhev a&nbsp;nalil na&nbsp;ochutnání, trochu suché, ale chutné. Červené víno má&nbsp;dobrý vliv na&nbsp;funkci střev, dolil si&nbsp;další sklenici. Helga upíjela zvolna (stále ještě pociťovala odpor k&nbsp;alkoholu), víno jí&nbsp;nic (pili zas Coteaux du&nbsp;Tricastin) neříká. Dorty jsou lepší pochoutka, ach tanečnice, jako děti posedlé sladkostmi.</span></p>
          <p class="chunk" data-nb-ref-number="341" data-nb-words="4" data-nb-chars="28"><span class="idea" data-nb-ref-number="346" id="idea346" data-nb-words="4" data-nb-chars="28">„Půjdeme tančit?“ zeptal se.</span></p>
          <p class="chunk" data-nb-ref-number="342" data-nb-words="53" data-nb-chars="329"><span class="idea" data-nb-ref-number="347" id="idea347" data-nb-words="53" data-nb-chars="329">„Třeba,“ hlesla a&nbsp;v&nbsp;očích měla koncentrovanou smyslnost. „Ale rači bych už&nbsp;byla s&nbsp;tebou.“ Vzrušilo ho&nbsp;to. Ještě však chvíli. Rád oddaloval ten okamžik až&nbsp;po&nbsp;nejzazší mez (s Karlou na&nbsp;to&nbsp;jednou doplatil) snesitelnosti, láhev byla ještě z&nbsp;poloviny plná, ponořil pohled do&nbsp;velkých zřítelnic Helgy, jež celá plála potlačovanou vášní.</span></p>
          <p class="chunk" data-nb-ref-number="343" data-nb-words="11" data-nb-chars="69"><span class="idea" data-nb-ref-number="348" id="idea348" data-nb-words="11" data-nb-chars="69">„Ještě dopijeme, ano?“ (Bylo by&nbsp;škoda nechat půl láhve drahého vína.)</span></p>
          <p class="chunk" data-nb-ref-number="344" data-nb-words="6" data-nb-chars="39"><span class="idea" data-nb-ref-number="349" id="idea349" data-nb-words="6" data-nb-chars="39">„Ano,“ vydechla, zdálo se&nbsp;mu, poslušně.</span></p>
          <p class="chunk" data-nb-ref-number="345" data-nb-words="18" data-nb-chars="118"><span class="idea" data-nb-ref-number="350" id="idea350" data-nb-words="18" data-nb-chars="118">„Promiň mi&nbsp;na&nbsp;okamžik, miláčku.“ (Pospíchal na&nbsp;pissoir, nerad používal zařízení v&nbsp;přítomnosti dámy, byť i&nbsp;přes stěnu.)</span></p>
          <p class="chunk" data-nb-ref-number="346" data-nb-words="24" data-nb-chars="144"><span class="idea" data-nb-ref-number="351" id="idea351" data-nb-words="24" data-nb-chars="144">Konečně. Helga se&nbsp;rozhlédla po&nbsp;restauraci. Byla téměř prázdná, číšník stál u&nbsp;pódia a&nbsp;hovořil s&nbsp;muzikanty. Rychle sáhla do&nbsp;kabelky a&nbsp;vyňala tubu.</span></p>
        </section>
        <section>
          <p class="chunk" data-nb-ref-number="347" data-nb-words="68" data-nb-chars="431"><span class="idea" data-nb-ref-number="352" id="idea352" data-nb-words="68" data-nb-chars="431">Ležela nahá na&nbsp;bílé posteli, přivírala oči dosud nepoznaným blahem a&nbsp;po tváři jí&nbsp;tančil úsměv. Byly tři hodiny. Od&nbsp;té&nbsp;chvíle, co&nbsp;kvapem vyběhli nahoru do&nbsp;pokoje, naslouchala. Z&nbsp;koupelny přicházel zvuk splachovacího zařízení, v&nbsp;potrubí žbluňkalo a&nbsp;škrundalo, tekla voda a&nbsp;pak zas a&nbsp;znovu ten uchvacující festival zvuků, pazvuků a&nbsp;názvuků, jež neovladatelně produkoval zubožený zažívací trakt. Helga se&nbsp;otočila na&nbsp;bok a&nbsp;tvrdě usnula.</span></p>
        </section>
        <section>
          <p class="chunk" data-nb-ref-number="348" data-nb-words="9" data-nb-chars="53"><span class="idea" data-nb-ref-number="353" id="idea353" data-nb-words="9" data-nb-chars="53">Na&nbsp;cestě zpátky zastavovali u&nbsp;lesa každých pět minut.</span></p>
          <p class="chunk" data-nb-ref-number="349" data-nb-words="9" data-nb-chars="55"><span class="idea" data-nb-ref-number="354" id="idea354" data-nb-words="9" data-nb-chars="55">„Chudáčku,“ řekla, „možná že&nbsp;by&nbsp;ti&nbsp;pomohlo lipový thé.“</span></p>
          <p class="chunk" data-nb-ref-number="350" data-nb-words="71" data-nb-chars="472"><span class="idea" data-nb-ref-number="355" id="idea355" data-nb-words="71" data-nb-chars="472">„Heřmánek je&nbsp;lepší,“ vzdychl bolestně. Hnal modrou oktávii, co&nbsp;nejrychleji být v&nbsp;Praze, doma, lehnout si. Přemáhala ho&nbsp;slabost a&nbsp;pocit trapnosti. Mám to&nbsp;všecko jen z&nbsp;nervů. Jestli se&nbsp;mu&nbsp;neudělá líp, zavolá večer Ester, aby na&nbsp;něho nečekala. Kdyby se&nbsp;ten proces v&nbsp;břiše alespoň odehrával v&nbsp;tichosti. Znechucen vlastním organismem, poposedl. Prostorem auta se&nbsp;počali plížit duchové mnohem trvanlivější a&nbsp;koncentrovanější než zázrak sovětské kosmetiky. Rychle otevřel okénko.</span></p>
          <p class="chunk" data-nb-ref-number="351" data-nb-words="18" data-nb-chars="107"><span class="idea" data-nb-ref-number="356" id="idea356" data-nb-words="18" data-nb-chars="107">„Tady je&nbsp;ňákej smrad,“ řekla Helga netaktně. Anebo snad zlo­myslně? Pohlédl na&nbsp;ni&nbsp;a&nbsp;v&nbsp;očích viděl oddanost.</span></p>
          <p class="chunk" data-nb-ref-number="352" data-nb-words="24" data-nb-chars="157"><span class="idea" data-nb-ref-number="357" id="idea357" data-nb-words="24" data-nb-chars="157">„To jsou ty&nbsp;pole, čerstvě pohnojený,“ zabrblal a&nbsp;v&nbsp;břiše mu&nbsp;zazpívalo. Trapné, trapné, myslel si. Situace vulgární jak z&nbsp;historek starého sprosťáka Vejmelky.</span></p>
          <p class="chunk" data-nb-ref-number="353" data-nb-words="15" data-nb-chars="89"><span class="idea" data-nb-ref-number="358" id="idea358" data-nb-words="15" data-nb-chars="89">Když hopkala směrem k&nbsp;divadlu, díval se&nbsp;na&nbsp;její uchvacující zadeček a&nbsp;málem se&nbsp;rozplakal.</span></p>
        </section>
        <section>
          <p class="chunk" data-nb-ref-number="354" data-nb-words="133" data-nb-chars="745"><span class="idea" data-nb-ref-number="359" id="idea359" data-nb-words="133" data-nb-chars="745">Ester vypadala překrásně. Noc jako by&nbsp;posouvala její průsvitnou krásu do&nbsp;neskutečna. Petr si&nbsp;blahopřál, že&nbsp;dokázal vstát a&nbsp;přijet si&nbsp;pro ni, cítil se&nbsp;mnohem lépe, byl klidný a&nbsp;vyrovnaný, patrně to&nbsp;všecko zavinilo nervové vypětí, den, kdy má&nbsp;být jmenován se&nbsp;blíží, ale teď je&nbsp;mu&nbsp;skvěle. Položila mu&nbsp;hlavinku na&nbsp;rameno, kučeravé vlásky jí&nbsp;voněly čistotou, celá byla voňavá a&nbsp;čistá a&nbsp;milovala ho. Objal jí&nbsp;pravou rukou útlá ramínka a&nbsp;těšil se, až&nbsp;dojedou na&nbsp;Hubertus. Strašlivě se&nbsp;těšil na&nbsp;její měkký klín a&nbsp;teplou bílou pokožku. Dnes ji&nbsp;uchopí zcela jinak, brutálně, zmocní se&nbsp;jí&nbsp;tak, jak dosud ještě neučinil. Možná jí&nbsp;i&nbsp;poraní tu&nbsp;bílou kůži, zaryje jí&nbsp;nehty do&nbsp;těla a&nbsp;pak, pak budou vedle sebe klidně ležet a&nbsp;on bude líbat ty&nbsp;krvavé stopy vášně.</span></p>
          <p class="chunk" data-nb-ref-number="355" data-nb-words="7" data-nb-chars="41"><span class="idea" data-nb-ref-number="360" id="idea360" data-nb-words="7" data-nb-chars="41">„Miluješ mě?“ zeptal se&nbsp;temně a&nbsp;naléhavě.</span></p>
          <p class="chunk" data-nb-ref-number="356" data-nb-words="9" data-nb-chars="56"><span class="idea" data-nb-ref-number="361" id="idea361" data-nb-words="9" data-nb-chars="56">Ramínka, jež objímal, se&nbsp;zachvěla a&nbsp;Ester se&nbsp;rozplakala.</span></p>
          <p class="chunk" data-nb-ref-number="357" data-nb-words="4" data-nb-chars="21"><span class="idea" data-nb-ref-number="362" id="idea362" data-nb-words="4" data-nb-chars="21">„Copak? Co&nbsp;se&nbsp;stalo?“</span></p>
          <p class="chunk" data-nb-ref-number="358" data-nb-words="2" data-nb-chars="15"><span class="idea" data-nb-ref-number="363" id="idea363" data-nb-words="2" data-nb-chars="15">„Nic,“ vzlykla.</span></p>
          <p class="chunk" data-nb-ref-number="359" data-nb-words="3" data-nb-chars="19"><span class="idea" data-nb-ref-number="364" id="idea364" data-nb-words="3" data-nb-chars="19">„Ublížil ti&nbsp;někdo?“</span></p>
          <p class="chunk" data-nb-ref-number="360" data-nb-words="8" data-nb-chars="52"><span class="idea" data-nb-ref-number="365" id="idea365" data-nb-words="8" data-nb-chars="52">Rozvzlykala se&nbsp;naplno a&nbsp;ramínka jí&nbsp;křečovitě cukala.</span></p>
          <p class="chunk" data-nb-ref-number="361" data-nb-words="2" data-nb-chars="14"><span class="idea" data-nb-ref-number="366" id="idea366" data-nb-words="2" data-nb-chars="14">„Proč pláčeš?“</span></p>
          <p class="chunk" data-nb-ref-number="362" data-nb-words="22" data-nb-chars="118"><span class="idea" data-nb-ref-number="367" id="idea367" data-nb-words="22" data-nb-chars="118">„Já… já&nbsp;tě&nbsp;tak strašně miluju… já&nbsp;prostě musím plakat, když si&nbsp;pomyslím, jak jsi… jaká ty&nbsp;seš… jak tě&nbsp;strašně miluju.“</span></p>
          <p class="chunk" data-nb-ref-number="363" data-nb-words="9" data-nb-chars="44"><span class="idea" data-nb-ref-number="368" id="idea368" data-nb-words="9" data-nb-chars="44">Přitiskl ji&nbsp;k&nbsp;sobě a&nbsp;usmál se. Byl spokojen.</span></p>
          <p class="chunk" data-nb-ref-number="364" data-nb-words="6" data-nb-chars="29"><span class="idea" data-nb-ref-number="369" id="idea369" data-nb-words="6" data-nb-chars="29">„To je&nbsp;dobře, že&nbsp;mě&nbsp;miluješ.“</span></p>
          <p class="chunk" data-nb-ref-number="365" data-nb-words="16" data-nb-chars="101"><span class="idea" data-nb-ref-number="370" id="idea370" data-nb-words="16" data-nb-chars="101">Zvláštní děvče, pomyslel si. Pláče štěstím, pláče láskou. Přepadla ho&nbsp;prudká touha drtit ji&nbsp;v&nbsp;náručí.</span></p>
          <p class="chunk" data-nb-ref-number="366" data-nb-words="24" data-nb-chars="146"><span class="idea" data-nb-ref-number="371" id="idea371" data-nb-words="24" data-nb-chars="146">„Půjdeme na&nbsp;večeři?“ zeptal se&nbsp;a&nbsp;doufal, že&nbsp;řekne ne. (Upřímně řečeno, finanční fondy klesly do&nbsp;roviny pasiv a&nbsp;dieta by&nbsp;mu&nbsp;koneckonců neuškodila.)</span></p>
          <p class="chunk" data-nb-ref-number="367" data-nb-words="8" data-nb-chars="51"><span class="idea" data-nb-ref-number="372" id="idea372" data-nb-words="8" data-nb-chars="51">„Ano,“ vzhlédla k&nbsp;němu prosebně. „A&nbsp;budeme tančit.“</span></p>
        </section>
        <section>
          <p class="chunk" data-nb-ref-number="368" data-nb-words="92" data-nb-chars="550"><span class="idea" data-nb-ref-number="373" id="idea373" data-nb-words="92" data-nb-chars="550">Tančili. Orchestr hrál tiše, diskrétně, měl to&nbsp;tu&nbsp;rád, nenáviděl hlučné místnosti, kde pro hudbu není slyšet vlastního slova. Tančila lehounce, jako by&nbsp;snad ani nechodila po&nbsp;zemi. Večeřeli telecí medailonky (dával pozor na&nbsp;dietu) a&nbsp;láhev Cuvé des Saint Pères (červené víno jenom prospěje), připíjeli si&nbsp;na&nbsp;šťastnou budoucnost, ale tím ji&nbsp;jen znovu dojal. Je&nbsp;citlivá jako pavučinka, láska někdy hraničí s&nbsp;nervovým zhroucením, bude k&nbsp;ní hodný a&nbsp;ohleduplný, ale až&nbsp;pak, až&nbsp;po&nbsp;tom, co&nbsp;ji&nbsp;rozdrtí a&nbsp;zraní do&nbsp;krve. Seděli v&nbsp;intimně osvětleném rohu pro dva.</span></p>
          <p class="chunk" data-nb-ref-number="369" data-nb-words="37" data-nb-chars="228"><span class="idea" data-nb-ref-number="374" id="idea374" data-nb-words="37" data-nb-chars="228">„Promiň mi&nbsp;na&nbsp;okamžik, Ester, prosím.“ (Čas se&nbsp;chýlil, bylo třeba odzvonit na&nbsp;pánském záchodku v&nbsp;přízemí.) Kývla hlavičkou a&nbsp;podívala se&nbsp;na&nbsp;něj očima utopenýma v&nbsp;slzách. Bože, bože, pomyslel si, umění milovat, umění být milován.</span></p>
          <p class="chunk" data-nb-ref-number="370" data-nb-words="56" data-nb-chars="351"><span class="idea" data-nb-ref-number="375" id="idea375" data-nb-words="56" data-nb-chars="351">Restaurace byla plná, číšníci obsluhovali rychle, Ester se&nbsp;rozhlédla a&nbsp;zajela rukou do&nbsp;kabelky. Sevřela tubu a&nbsp;ruka se&nbsp;jí&nbsp;zachvěla. Zastínila sklenici tělem a&nbsp;vysypala do&nbsp;ní&nbsp;obsah tuby. Nemohla přemoci náhlý záchvat pláče, který ji&nbsp;zaskočil. Slzy jí&nbsp;kapaly do&nbsp;vlastního poháru a&nbsp;Petra, který se&nbsp;vracel, viděla jen jako rozmazaný obrys ztracené naděje.</span></p>
          <p class="chunk" data-nb-ref-number="371" data-nb-words="43" data-nb-chars="248"><span class="idea" data-nb-ref-number="376" id="idea376" data-nb-words="43" data-nb-chars="248">Vedl ji&nbsp;nahoru do&nbsp;pokoje, rukou svíral rozechvělá ramínka a&nbsp;ladil si&nbsp;tvář do&nbsp;brutálního výrazu. Ani nerozsvítil. Znal ten pokoj popaměti, jejich pokoj, co&nbsp;krásných chvil v&nbsp;něm prožili, rychle se&nbsp;sebe strhal šaty hned v&nbsp;předsíni a&nbsp;vztáhl po&nbsp;ní&nbsp;ruce.</span></p>
          <p class="chunk" data-nb-ref-number="372" data-nb-words="10" data-nb-chars="64"><span class="idea" data-nb-ref-number="377" id="idea377" data-nb-words="10" data-nb-chars="64">„Ester,“ zašeptal naléhavě a&nbsp;zatápal ve&nbsp;tmě. „Kde jsi, miláčku?“</span></p>
          <p class="chunk" data-nb-ref-number="373" data-nb-words="24" data-nb-chars="160"><span class="idea" data-nb-ref-number="378" id="idea378" data-nb-words="24" data-nb-chars="160">Ticho. Slyšel jen vlastní vzrušený dech. „Esterko.“ Šmátral popaměti dovnitř pokoje, k&nbsp;posteli a&nbsp;narazil na&nbsp;stůl. Šeredně se&nbsp;udeřil. Nahmatal lampu a&nbsp;rozsvítil.</span></p>
          <p class="chunk" data-nb-ref-number="374" data-nb-words="22" data-nb-chars="113"><span class="idea" data-nb-ref-number="379" id="idea379" data-nb-words="22" data-nb-chars="113">Postel stála na&nbsp;opačné straně pokoje a&nbsp;v&nbsp;ní ležela tři nahá těla. Ester, Karla, Helga. Dívaly se&nbsp;na&nbsp;něj a&nbsp;mlčely.</span></p>
          <p class="chunk" data-nb-ref-number="375" data-nb-words="20" data-nb-chars="118"><span class="idea" data-nb-ref-number="380" id="idea380" data-nb-words="20" data-nb-chars="118">„Co… co&nbsp;to&nbsp;má&nbsp;znamenat,“ zakoktal v&nbsp;překvapení a&nbsp;dlaněmi si&nbsp;přikryl obnažený podbřišek. „Vy ste… vy&nbsp;ste se&nbsp;domluvily…“</span></p>
          <p class="chunk" data-nb-ref-number="376" data-nb-words="11" data-nb-chars="73"><span class="idea" data-nb-ref-number="381" id="idea381" data-nb-words="11" data-nb-chars="73">„Ano, Petře,“ pravil hedvábný hlas. „Láska nás prozradila a&nbsp;pak spojila.“</span></p>
          <p class="chunk" data-nb-ref-number="377" data-nb-words="13" data-nb-chars="79"><span class="idea" data-nb-ref-number="382" id="idea382" data-nb-words="13" data-nb-chars="79">„Pojď,“ pravila Karla horečně a&nbsp;pohladila si&nbsp;ňadra. „Bude to&nbsp;hezký ve&nbsp;čtyřech.“</span></p>
          <p class="chunk" data-nb-ref-number="378" data-nb-words="19" data-nb-chars="107"><span class="idea" data-nb-ref-number="383" id="idea383" data-nb-words="19" data-nb-chars="107">„Pojď,“ následovala ji&nbsp;Helga. „My na&nbsp;sebe nežárlíme. My&nbsp;sme kamarádky a&nbsp;máme se&nbsp;rádi. Tebe máme taky rádi.“</span></p>
          <p class="chunk" data-nb-ref-number="379" data-nb-words="58" data-nb-chars="369"><span class="idea" data-nb-ref-number="384" id="idea384" data-nb-words="58" data-nb-chars="369">Díval se, zíral, nevěřil. Bože. Tolik krásy najednou. Jako by&nbsp;ta&nbsp;tři těla tvořila jedno dokonalé. Ještě chvíli tonul v&nbsp;rozpacích, váhal, mám, nemám, tohle ještě nikdy nezkusil, příliš mnoho svědků, napadlo ho&nbsp;mlhavě, tři ženy najednou v&nbsp;jednom jediném loži a&nbsp;všechny tři překypující láskou, hlubokým citem k&nbsp;němu jedinému, nadechl se, odmrštil rozpaky a&nbsp;rozpřáhl náruč.</span></p>
          <p class="chunk" data-nb-ref-number="380" data-nb-words="9" data-nb-chars="58"><span class="idea" data-nb-ref-number="385" id="idea385" data-nb-words="9" data-nb-chars="58">„Ach, UMĚNÍ MILOVAT!“ zvolal šťastně a&nbsp;vykročil k&nbsp;posteli.</span></p>
          <p class="chunk" data-nb-ref-number="381" data-nb-words="18" data-nb-chars="96"><span class="idea" data-nb-ref-number="386" id="idea386" data-nb-words="18" data-nb-chars="96">V&nbsp;břiše mu&nbsp;zlověstně zakručelo a&nbsp;střeva se&nbsp;dala do&nbsp;pohybu. Svěsil ruce a&nbsp;rozběhl se&nbsp;do&nbsp;koupelny.</span></p>
          <p class="chunk" data-nb-ref-number="382" data-nb-words="48" data-nb-chars="314"><span class="idea" data-nb-ref-number="387" id="idea387" data-nb-words="48" data-nb-chars="314">Všechny tři ležely nahé na&nbsp;široké bílé posteli, oči široce rozevřené a&nbsp;naslouchaly. Z&nbsp;koupelny sem doléhal zvuk splachovacího zařízení, tekla voda a&nbsp;pak znovu ten nádherný, uchvacující festival zvuků a&nbsp;pazvuků a&nbsp;názvuků, jež produkovalo zažívací ústrojí zničené trojí silnou dávkou. Petr seděl na&nbsp;záchodě a&nbsp;zoufal.</span></p>
          <p class="chunk" data-nb-ref-number="383" data-nb-words="25" data-nb-chars="134"><span class="idea" data-nb-ref-number="388" id="idea388" data-nb-words="25" data-nb-chars="134">V&nbsp;krátkých pomlkách, kdy už&nbsp;už&nbsp;myslel, že&nbsp;je&nbsp;zase dobře, slyšel z&nbsp;pokoje vzlyky. To&nbsp;pláče Ester, je&nbsp;jí&nbsp;ho&nbsp;líto. Znovu se&nbsp;zaposlouchal.</span></p>
          <p class="chunk" data-nb-ref-number="384" data-nb-words="16" data-nb-chars="93"><span class="idea" data-nb-ref-number="389" id="idea389" data-nb-words="16" data-nb-chars="93">„Hihihi,“ smála se&nbsp;Helga, Karla chrochtala a&nbsp;mlátila sebou. Smála se&nbsp;i&nbsp;Ester a&nbsp;Petr pochopil.</span></p>
          <p class="chunk" data-nb-ref-number="385" data-nb-words="271" data-nb-chars="1586"><span class="idea" data-nb-ref-number="390" id="idea390" data-nb-words="271" data-nb-chars="1586">Sotva se&nbsp;mu&nbsp;maličko ulevilo, vykradl se&nbsp;z&nbsp;koupelny, naházel na&nbsp;sebe šaty a&nbsp;prchal k&nbsp;autu na&nbsp;parkovišti. Přemáhal ho&nbsp;hněv, zklamání, hnus. Hnus a&nbsp;odpor k&nbsp;vlastnímu tělu, zatínal zuby, v&nbsp;břiše mu&nbsp;hřmělo, šlapal na&nbsp;plyn, hnal se&nbsp;noční silnicí ku&nbsp;Praze, zatáčky smykem, na&nbsp;čele pot, bože můj. Jsou to&nbsp;bytosti bez morálky, co&nbsp;se&nbsp;dá&nbsp;taky očekávat od&nbsp;tanečnic z&nbsp;Pokroku, hopsandy, rozhoďnožky, nemravy. A&nbsp;těch dortů a&nbsp;zákusků na&nbsp;jeho účet, těch lahví Chat Noir… Hnal oktávii jak zběsilý, honem, honem, než přijde další záchvat, domů, k&nbsp;Mileně, ta&nbsp;jediná mu&nbsp;vlastně rozumí, uvaří mu&nbsp;heřmánek, dá&nbsp;obklad. Mohl by&nbsp;je&nbsp;žalovat pro těžké ublížení na&nbsp;zdraví, však se&nbsp;postará, aby z&nbsp;divadla vyletěly všechny tři a&nbsp;hned. Promluví s&nbsp;ministrem o&nbsp;morálním profilu celé té&nbsp;podařené scény, jen rychle domů, domů. V&nbsp;břiše mu&nbsp;vařilo, Milena, rychle, kde je&nbsp;Milena, ta&nbsp;jediná věrná a&nbsp;pořádná žena, patří jenom jemu, už&nbsp;ji&nbsp;nebude podvádět, dnešní služební cesta byla poslední, těšil se&nbsp;na&nbsp;Milenu jako malý chlapec na&nbsp;matčinu náruč, složí jí&nbsp;hlavu do&nbsp;klína a&nbsp;zapomene. V&nbsp;útrobách se&nbsp;mu&nbsp;rozpoutalo peklo. Už&nbsp;jen kousek, už&nbsp;jen pár kilometrů, uháněl městem zakázanou rychlostí, kola v&nbsp;zatáčkách kvičela a&nbsp;ječela, motor řval, nebylo kde zastavit, ulice tiché a&nbsp;hospody zavřené, jen aby mě&nbsp;teď nestopli policajti, to&nbsp;bych nevydržel, ještě dva bloky, ještě jeden, konečně. Zarazil před domem, zhasil světla, zabouchl dvířka a&nbsp;rozběhl se&nbsp;po&nbsp;schodech do&nbsp;čtvrtého patra. Ještě dvě, ještě jedno a&nbsp;na každém schodu číhalo nebezpečí. Nadeběhne si&nbsp;do&nbsp;koupelny ložnicí, přes obývák je&nbsp;to&nbsp;dál, honem, panebože, už&nbsp;aby tam byl.</span></p>
          <p class="chunk" data-nb-ref-number="386" data-nb-words="20" data-nb-chars="129"><span class="idea" data-nb-ref-number="391" id="idea391" data-nb-words="20" data-nb-chars="129">Bleskurychle odemkl, v&nbsp;poklusu odhodil kabát a&nbsp;klobouk na&nbsp;podlahu dlouhé předsíně, dorazil ke&nbsp;dveřím ložnice a&nbsp;prudce je&nbsp;otevřel.</span></p>
          <p class="chunk" data-nb-ref-number="387" data-nb-words="4" data-nb-chars="21"><span class="idea" data-nb-ref-number="392" id="idea392" data-nb-words="4" data-nb-chars="21">Na&nbsp;prahu se&nbsp;zastavil.</span></p>
          <p class="chunk" data-nb-ref-number="388" data-nb-words="1" data-nb-chars="6"><span class="idea" data-nb-ref-number="393" id="idea393" data-nb-words="1" data-nb-chars="6">Pozdě!</span></p>
          <p class="chunk" data-nb-ref-number="389" data-nb-words="12" data-nb-chars="56"><span class="idea" data-nb-ref-number="394" id="idea394" data-nb-words="12" data-nb-chars="56">Cítil, jak už&nbsp;to&nbsp;dál nemá smysl. Dál už&nbsp;nemůže ani krok.</span></p>
          <p class="chunk" data-nb-ref-number="390" data-nb-words="3" data-nb-chars="16"><span class="idea" data-nb-ref-number="395" id="idea395" data-nb-words="3" data-nb-chars="16">Tělo ho&nbsp;zradilo!</span></p>
          <p class="chunk" data-nb-ref-number="391" data-nb-words="8" data-nb-chars="48"><span class="idea" data-nb-ref-number="396" id="idea396" data-nb-words="8" data-nb-chars="48">Stál ve&nbsp;dveřích a&nbsp;vytřeštěně zíral do&nbsp;místnosti.</span></p>
          <p class="chunk" data-nb-ref-number="392" data-nb-words="12" data-nb-chars="73"><span class="idea" data-nb-ref-number="397" id="idea397" data-nb-words="12" data-nb-chars="73">V&nbsp;křesle pod lampou, hned vedle vchodu do&nbsp;koupelny seděl soudruh ministr.</span></p>
          <p class="chunk" data-nb-ref-number="393" data-nb-words="10" data-nb-chars="50"><span class="idea" data-nb-ref-number="398" id="idea398" data-nb-words="10" data-nb-chars="50">Měl na&nbsp;sobě pouze prsten a&nbsp;v&nbsp;ruce hořící cigaretu.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>